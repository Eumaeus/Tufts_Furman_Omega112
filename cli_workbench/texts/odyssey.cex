urn:cts:greekLit:tlg0012.tlg002.murray:1.1#ἄνδρα μοι ἔννεπε, μοῦσα, πολύτροπον, ὃς μάλα πολλὰ
urn:cts:greekLit:tlg0012.tlg002.murray:1.2#πλάγχθη, ἐπεὶ Τροίης ἱερὸν πτολίεθρον ἔπερσεν·
urn:cts:greekLit:tlg0012.tlg002.murray:1.3#πολλῶν δʼ ἀνθρώπων ἴδεν ἄστεα καὶ νόον ἔγνω,
urn:cts:greekLit:tlg0012.tlg002.murray:1.4#πολλὰ δʼ ὅ γʼ ἐν πόντῳ πάθεν ἄλγεα ὃν κατὰ θυμόν,
urn:cts:greekLit:tlg0012.tlg002.murray:1.5#ἀρνύμενος ἥν τε ψυχὴν καὶ νόστον ἑταίρων.
urn:cts:greekLit:tlg0012.tlg002.murray:1.6#ἀλλʼ οὐδʼ ὣς ἑτάρους ἐρρύσατο, ἱέμενός περ·
urn:cts:greekLit:tlg0012.tlg002.murray:1.7#αὐτῶν γὰρ σφετέρῃσιν ἀτασθαλίῃσιν ὄλοντο,
urn:cts:greekLit:tlg0012.tlg002.murray:1.8#νήπιοι, οἳ κατὰ βοῦς Ὑπερίονος Ἠελίοιο
urn:cts:greekLit:tlg0012.tlg002.murray:1.9#ἤσθιον· αὐτὰρ ὁ τοῖσιν ἀφείλετο νόστιμον ἦμαρ.
urn:cts:greekLit:tlg0012.tlg002.murray:1.10#τῶν ἁμόθεν γε,  θεά, θύγατερ Διός, εἰπὲ καὶ ἡμῖν.
urn:cts:greekLit:tlg0012.tlg002.murray:1.11#ἔνθʼ ἄλλοι μὲν πάντες, ὅσοι φύγον αἰπὺν ὄλεθρον,
urn:cts:greekLit:tlg0012.tlg002.murray:1.12#οἴκοι ἔσαν, πόλεμόν τε πεφευγότες ἠδὲ θάλασσαν·
urn:cts:greekLit:tlg0012.tlg002.murray:1.13#τὸν δʼ οἶον νόστου κεχρημένον ἠδὲ γυναικὸς
urn:cts:greekLit:tlg0012.tlg002.murray:1.14#νύμφη πότνιʼ ἔρυκε Καλυψὼ δῖα θεάων
urn:cts:greekLit:tlg0012.tlg002.murray:1.15#ἐν σπέσσι γλαφυροῖσι,  λιλαιομένη πόσιν εἶναι.
urn:cts:greekLit:tlg0012.tlg002.murray:1.16#ἀλλʼ ὅτε δὴ ἔτος ἦλθε περιπλομένων ἐνιαυτῶν,
urn:cts:greekLit:tlg0012.tlg002.murray:1.17#τῷ οἱ ἐπεκλώσαντο θεοὶ οἶκόνδε νέεσθαι
urn:cts:greekLit:tlg0012.tlg002.murray:1.18#εἰς Ἰθάκην, οὐδʼ ἔνθα πεφυγμένος ἦεν ἀέθλων
urn:cts:greekLit:tlg0012.tlg002.murray:1.19#καὶ μετὰ οἷσι φίλοισι. θεοὶ δʼ ἐλέαιρον ἅπαντες
urn:cts:greekLit:tlg0012.tlg002.murray:1.20#νόσφι Ποσειδάωνος· ὁ δʼ ἀσπερχὲς μενέαινεν
urn:cts:greekLit:tlg0012.tlg002.murray:1.21#ἀντιθέῳ Ὀδυσῆι πάρος ἣν γαῖαν ἱκέσθαι.
urn:cts:greekLit:tlg0012.tlg002.murray:1.22#ἀλλʼ ὁ μὲν Αἰθίοπας μετεκίαθε τηλόθʼ ἐόντας,
urn:cts:greekLit:tlg0012.tlg002.murray:1.23#Αἰθίοπας τοὶ διχθὰ δεδαίαται, ἔσχατοι ἀνδρῶν,
urn:cts:greekLit:tlg0012.tlg002.murray:1.24#οἱ μὲν δυσομένου Ὑπερίονος οἱ δʼ ἀνιόντος,
urn:cts:greekLit:tlg0012.tlg002.murray:1.25#ἀντιόων ταύρων τε καὶ ἀρνειῶν ἑκατόμβης.
urn:cts:greekLit:tlg0012.tlg002.murray:1.26#ἔνθʼ ὅ γʼ ἐτέρπετο δαιτὶ παρήμενος· οἱ δὲ δὴ ἄλλοι
urn:cts:greekLit:tlg0012.tlg002.murray:1.27#Ζηνὸς ἐνὶ μεγάροισιν Ὀλυμπίου ἁθρόοι ἦσαν.
urn:cts:greekLit:tlg0012.tlg002.murray:1.28#τοῖσι δὲ μύθων ἦρχε πατὴρ ἀνδρῶν τε θεῶν τε·
urn:cts:greekLit:tlg0012.tlg002.murray:1.29#μνήσατο γὰρ κατὰ θυμὸν ἀμύμονος Αἰγίσθοιο,
urn:cts:greekLit:tlg0012.tlg002.murray:1.30#τόν ῥʼ Ἀγαμεμνονίδης τηλεκλυτὸς ἔκτανʼ Ὀρέστης·
urn:cts:greekLit:tlg0012.tlg002.murray:1.31#τοῦ ὅ γʼ ἐπιμνησθεὶς ἔπεʼ ἀθανάτοισι μετηύδα·
urn:cts:greekLit:tlg0012.tlg002.murray:1.32#ὢ πόποι, οἷον δή νυ θεοὺς βροτοὶ αἰτιόωνται·
urn:cts:greekLit:tlg0012.tlg002.murray:1.33#ἐξ ἡμέων γάρ φασι κάκʼ ἔμμεναι, οἱ δὲ καὶ αὐτοὶ
urn:cts:greekLit:tlg0012.tlg002.murray:1.34#σφῇσιν ἀτασθαλίῃσιν ὑπὲρ μόρον ἄλγεʼ ἔχουσιν,
urn:cts:greekLit:tlg0012.tlg002.murray:1.35#ὡς καὶ νῦν Αἴγισθος ὑπὲρ μόρον Ἀτρεΐδαο
urn:cts:greekLit:tlg0012.tlg002.murray:1.36#γῆμʼ ἄλοχον μνηστήν, τὸν δʼ ἔκτανε νοστήσαντα,
urn:cts:greekLit:tlg0012.tlg002.murray:1.37#εἰδὼς αἰπὺν ὄλεθρον, ἐπεὶ πρό οἱ εἴπομεν ἡμεῖς,
urn:cts:greekLit:tlg0012.tlg002.murray:1.38#Ἑρμείαν πέμψαντες, ἐύσκοπον ἀργεϊφόντην,
urn:cts:greekLit:tlg0012.tlg002.murray:1.39#μήτʼ αὐτὸν κτείνειν μήτε μνάασθαι ἄκοιτιν·
urn:cts:greekLit:tlg0012.tlg002.murray:1.40#ἐκ γὰρ Ὀρέσταο τίσις ἔσσεται Ἀτρεΐδαο,
urn:cts:greekLit:tlg0012.tlg002.murray:1.41#ὁππότʼ ἂν ἡβήσῃ τε καὶ ἧς ἱμείρεται αἴης.
urn:cts:greekLit:tlg0012.tlg002.murray:1.42#ὣς ἔφαθʼ Ἑρμείας, ἀλλʼ οὐ φρένας Αἰγίσθοιο
urn:cts:greekLit:tlg0012.tlg002.murray:1.43#πεῖθʼ ἀγαθὰ φρονέων· νῦν δʼ ἁθρόα πάντʼ ἀπέτισεν.
urn:cts:greekLit:tlg0012.tlg002.murray:1.44#τὸν δʼ ἠμείβετʼ ἔπειτα θεά, γλαυκῶπις Ἀθήνη·
urn:cts:greekLit:tlg0012.tlg002.murray:1.45#ὦ πάτερ ἡμέτερε Κρονίδη,  ὕπατε κρειόντων,
urn:cts:greekLit:tlg0012.tlg002.murray:1.46#καὶ λίην κεῖνός γε ἐοικότι κεῖται ὀλέθρῳ·
urn:cts:greekLit:tlg0012.tlg002.murray:1.47#ὡς ἀπόλοιτο καὶ ἄλλος, ὅτις τοιαῦτά γε ῥέζοι·
urn:cts:greekLit:tlg0012.tlg002.murray:1.48#ἀλλά μοι ἀμφʼ Ὀδυσῆι δαΐφρονι δαίεται ἦτορ,
urn:cts:greekLit:tlg0012.tlg002.murray:1.49#δυσμόρῳ, ὃς δὴ δηθὰ φίλων ἄπο πήματα πάσχει
urn:cts:greekLit:tlg0012.tlg002.murray:1.50#νήσῳ ἐν ἀμφιρύτῃ,  ὅθι τʼ ὀμφαλός ἐστι θαλάσσης.
urn:cts:greekLit:tlg0012.tlg002.murray:1.51#νῆσος δενδρήεσσα, θεὰ δʼ ἐν δώματα ναίει,
urn:cts:greekLit:tlg0012.tlg002.murray:1.52#Ἄτλαντος θυγάτηρ ὀλοόφρονος, ὅς τε θαλάσσης
urn:cts:greekLit:tlg0012.tlg002.murray:1.53#πάσης βένθεα οἶδεν, ἔχει δέ τε κίονας αὐτὸς
urn:cts:greekLit:tlg0012.tlg002.murray:1.54#μακράς, αἳ γαῖάν τε καὶ οὐρανὸν ἀμφὶς ἔχουσιν.
urn:cts:greekLit:tlg0012.tlg002.murray:1.55#τοῦ θυγάτηρ δύστηνον ὀδυρόμενον κατερύκει,
urn:cts:greekLit:tlg0012.tlg002.murray:1.56#αἰεὶ δὲ μαλακοῖσι καὶ αἱμυλίοισι λόγοισιν
urn:cts:greekLit:tlg0012.tlg002.murray:1.57#θέλγει, ὅπως Ἰθάκης ἐπιλήσεται· αὐτὰρ Ὀδυσσεύς,
urn:cts:greekLit:tlg0012.tlg002.murray:1.58#ἱέμενος καὶ καπνὸν ἀποθρῴσκοντα νοῆσαι
urn:cts:greekLit:tlg0012.tlg002.murray:1.59#ἧς γαίης, θανέειν ἱμείρεται. οὐδέ νυ σοί περ
urn:cts:greekLit:tlg0012.tlg002.murray:1.60#ἐντρέπεται φίλον ἦτορ,  Ὀλύμπιε. οὔ νύ τʼ Ὀδυσσεὺς
urn:cts:greekLit:tlg0012.tlg002.murray:1.61#Ἀργείων παρὰ νηυσὶ χαρίζετο ἱερὰ ῥέζων
urn:cts:greekLit:tlg0012.tlg002.murray:1.62#Τροίῃ ἐν εὐρείῃ; τί νύ οἱ τόσον ὠδύσαο, Ζεῦ;
urn:cts:greekLit:tlg0012.tlg002.murray:1.63#τὴν δʼ ἀπαμειβόμενος προσέφη νεφεληγερέτα Ζεύς·
urn:cts:greekLit:tlg0012.tlg002.murray:1.64#τέκνον ἐμόν, ποῖόν σε ἔπος φύγεν ἕρκος ὀδόντων.
urn:cts:greekLit:tlg0012.tlg002.murray:1.65#πῶς ἂν ἔπειτʼ Ὀδυσῆος ἐγὼ θείοιο λαθοίμην,
urn:cts:greekLit:tlg0012.tlg002.murray:1.66#ὃς περὶ μὲν νόον ἐστὶ βροτῶν, περὶ δʼ ἱρὰ θεοῖσιν
urn:cts:greekLit:tlg0012.tlg002.murray:1.67#ἀθανάτοισιν ἔδωκε, τοὶ οὐρανὸν εὐρὺν ἔχουσιν;
urn:cts:greekLit:tlg0012.tlg002.murray:1.68#ἀλλὰ Ποσειδάων γαιήοχος ἀσκελὲς αἰεὶ
urn:cts:greekLit:tlg0012.tlg002.murray:1.69#Κύκλωπος κεχόλωται, ὃν ὀφθαλμοῦ ἀλάωσεν,
urn:cts:greekLit:tlg0012.tlg002.murray:1.70#ἀντίθεον Πολύφημον,  ὅου κράτος ἐστὶ μέγιστον
urn:cts:greekLit:tlg0012.tlg002.murray:1.71#πᾶσιν Κυκλώπεσσι· Θόωσα δέ μιν τέκε νύμφη,
urn:cts:greekLit:tlg0012.tlg002.murray:1.72#Φόρκυνος θυγάτηρ ἁλὸς ἀτρυγέτοιο μέδοντος,
urn:cts:greekLit:tlg0012.tlg002.murray:1.73#ἐν σπέσσι γλαφυροῖσι Ποσειδάωνι μιγεῖσα.
urn:cts:greekLit:tlg0012.tlg002.murray:1.74#ἐκ τοῦ δὴ Ὀδυσῆα Ποσειδάων ἐνοσίχθων
urn:cts:greekLit:tlg0012.tlg002.murray:1.75#οὔ τι κατακτείνει,  πλάζει δʼ ἀπὸ πατρίδος αἴης.
urn:cts:greekLit:tlg0012.tlg002.murray:1.76#ἀλλʼ ἄγεθʼ, ἡμεῖς οἵδε περιφραζώμεθα πάντες
urn:cts:greekLit:tlg0012.tlg002.murray:1.77#νόστον, ὅπως ἔλθῃσι· Ποσειδάων δὲ μεθήσει
urn:cts:greekLit:tlg0012.tlg002.murray:1.78#ὃν χόλον· οὐ μὲν γάρ τι δυνήσεται ἀντία πάντων
urn:cts:greekLit:tlg0012.tlg002.murray:1.79#ἀθανάτων ἀέκητι θεῶν ἐριδαινέμεν οἶος.
urn:cts:greekLit:tlg0012.tlg002.murray:1.80#τὸν δʼ ἠμείβετʼ ἔπειτα θεά,  γλαυκῶπις Ἀθήνη·
urn:cts:greekLit:tlg0012.tlg002.murray:1.81#ὦ πάτερ ἡμέτερε Κρονίδη, ὕπατε κρειόντων,
urn:cts:greekLit:tlg0012.tlg002.murray:1.82#εἰ μὲν δὴ νῦν τοῦτο φίλον μακάρεσσι θεοῖσιν,
urn:cts:greekLit:tlg0012.tlg002.murray:1.83#νοστῆσαι Ὀδυσῆα πολύφρονα ὅνδε δόμονδε,
urn:cts:greekLit:tlg0012.tlg002.murray:1.84#Ἑρμείαν μὲν ἔπειτα διάκτορον ἀργεϊφόντην
urn:cts:greekLit:tlg0012.tlg002.murray:1.85#νῆσον ἐς Ὠγυγίην ὀτρύνομεν,  ὄφρα τάχιστα
urn:cts:greekLit:tlg0012.tlg002.murray:1.86#νύμφῃ ἐυπλοκάμῳ εἴπῃ νημερτέα βουλήν,
urn:cts:greekLit:tlg0012.tlg002.murray:1.87#νόστον Ὀδυσσῆος ταλασίφρονος, ὥς κε νέηται·
urn:cts:greekLit:tlg0012.tlg002.murray:1.88#αὐτὰρ ἐγὼν Ἰθάκηνδʼ ἐσελεύσομαι, ὄφρα οἱ υἱὸν
urn:cts:greekLit:tlg0012.tlg002.murray:1.89#μᾶλλον ἐποτρύνω καί οἱ μένος ἐν φρεσὶ θείω,
urn:cts:greekLit:tlg0012.tlg002.murray:1.90#εἰς ἀγορὴν καλέσαντα κάρη κομόωντας Ἀχαιοὺς
urn:cts:greekLit:tlg0012.tlg002.murray:1.91#πᾶσι μνηστήρεσσιν ἀπειπέμεν, οἵ τέ οἱ αἰεὶ
urn:cts:greekLit:tlg0012.tlg002.murray:1.92#μῆλʼ ἁδινὰ σφάζουσι καὶ εἰλίποδας ἕλικας βοῦς.
urn:cts:greekLit:tlg0012.tlg002.murray:1.93#πέμψω δʼ ἐς Σπάρτην τε καὶ ἐς Πύλον ἠμαθόεντα
urn:cts:greekLit:tlg0012.tlg002.murray:1.94#νόστον πευσόμενον πατρὸς φίλου, ἤν που ἀκούσῃ,
urn:cts:greekLit:tlg0012.tlg002.murray:1.95#ἠδʼ ἵνα μιν κλέος ἐσθλὸν ἐν ἀνθρώποισιν ἔχῃσιν.
urn:cts:greekLit:tlg0012.tlg002.murray:1.95#ὣς εἰποῦσʼ ὑπὸ ποσσὶν ἐδήσατο καλὰ πέδιλα,
urn:cts:greekLit:tlg0012.tlg002.murray:1.96#ἀμβρόσια χρύσεια, τά μιν φέρον ἠμὲν ἐφʼ ὑγρὴν
urn:cts:greekLit:tlg0012.tlg002.murray:1.97#ἠδʼ ἐπʼ ἀπείρονα γαῖαν ἅμα πνοιῇς ἀνέμοιο·
urn:cts:greekLit:tlg0012.tlg002.murray:1.98#εἵλετο δʼ ἄλκιμον ἔγχος, ἀκαχμένον ὀξέι χαλκῷ,
urn:cts:greekLit:tlg0012.tlg002.murray:1.100#βριθὺ μέγα στιβαρόν,  τῷ δάμνησι στίχας ἀνδρῶν
urn:cts:greekLit:tlg0012.tlg002.murray:1.101#ἡρώων, τοῖσίν τε κοτέσσεται ὀβριμοπάτρη.
urn:cts:greekLit:tlg0012.tlg002.murray:1.102#βῆ δὲ κατʼ Οὐλύμποιο καρήνων ἀίξασα,
urn:cts:greekLit:tlg0012.tlg002.murray:1.103#στῆ δʼ Ἰθάκης ἐνὶ δήμῳ ἐπὶ προθύροις Ὀδυσῆος,
urn:cts:greekLit:tlg0012.tlg002.murray:1.104#οὐδοῦ ἐπʼ αὐλείου· παλάμῃ δʼ ἔχε χάλκεον ἔγχος,
urn:cts:greekLit:tlg0012.tlg002.murray:1.105#εἰδομένη ξείνῳ,  Ταφίων ἡγήτορι Μέντῃ.
urn:cts:greekLit:tlg0012.tlg002.murray:1.106#εὗρε δʼ ἄρα μνηστῆρας ἀγήνορας. οἱ μὲν ἔπειτα
urn:cts:greekLit:tlg0012.tlg002.murray:1.107#πεσσοῖσι προπάροιθε θυράων θυμὸν ἔτερπον
urn:cts:greekLit:tlg0012.tlg002.murray:1.108#ἥμενοι ἐν ῥινοῖσι βοῶν, οὓς ἔκτανον αὐτοί·
urn:cts:greekLit:tlg0012.tlg002.murray:1.109#κήρυκες δʼ αὐτοῖσι καὶ ὀτρηροὶ θεράποντες
urn:cts:greekLit:tlg0012.tlg002.murray:1.110#οἱ μὲν οἶνον ἔμισγον ἐνὶ κρητῆρσι καὶ ὕδωρ,
urn:cts:greekLit:tlg0012.tlg002.murray:1.111#οἱ δʼ αὖτε σπόγγοισι πολυτρήτοισι τραπέζας
urn:cts:greekLit:tlg0012.tlg002.murray:1.112#νίζον καὶ πρότιθεν, τοὶ δὲ κρέα πολλὰ δατεῦντο.
urn:cts:greekLit:tlg0012.tlg002.murray:1.113#τὴν δὲ πολὺ πρῶτος ἴδε Τηλέμαχος θεοειδής,
urn:cts:greekLit:tlg0012.tlg002.murray:1.114#ἧστο γὰρ ἐν μνηστῆρσι φίλον τετιημένος ἦτορ,
urn:cts:greekLit:tlg0012.tlg002.murray:1.115#ὀσσόμενος πατέρʼ ἐσθλὸν ἐνὶ φρεσίν,  εἴ ποθεν ἐλθὼν
urn:cts:greekLit:tlg0012.tlg002.murray:1.116#μνηστήρων τῶν μὲν σκέδασιν κατὰ δώματα θείη,
urn:cts:greekLit:tlg0012.tlg002.murray:1.117#τιμὴν δʼ αὐτὸς ἔχοι καὶ δώμασιν οἷσιν ἀνάσσοι.
urn:cts:greekLit:tlg0012.tlg002.murray:1.118#τὰ φρονέων, μνηστῆρσι μεθήμενος, εἴσιδʼ Ἀθήνην.
urn:cts:greekLit:tlg0012.tlg002.murray:1.119#βῆ δʼ ἰθὺς προθύροιο, νεμεσσήθη δʼ ἐνὶ θυμῷ
urn:cts:greekLit:tlg0012.tlg002.murray:1.120#ξεῖνον δηθὰ θύρῃσιν ἐφεστάμεν· ἐγγύθι δὲ στὰς
urn:cts:greekLit:tlg0012.tlg002.murray:1.121#χεῖρʼ ἕλε δεξιτερὴν καὶ ἐδέξατο χάλκεον ἔγχος,
urn:cts:greekLit:tlg0012.tlg002.murray:1.122#καί μιν φωνήσας ἔπεα πτερόεντα προσηύδα·
urn:cts:greekLit:tlg0012.tlg002.murray:1.123#χαῖρε, ξεῖνε, παρʼ ἄμμι φιλήσεαι· αὐτὰρ ἔπειτα
urn:cts:greekLit:tlg0012.tlg002.murray:1.124#δείπνου πασσάμενος μυθήσεαι ὅττεό σε χρή.
urn:cts:greekLit:tlg0012.tlg002.murray:1.125#ὣς εἰπὼν ἡγεῖθʼ,  ἡ δʼ ἕσπετο Παλλὰς Ἀθήνη.
urn:cts:greekLit:tlg0012.tlg002.murray:1.126#οἱ δʼ ὅτε δή ῥʼ ἔντοσθεν ἔσαν δόμου ὑψηλοῖο,
urn:cts:greekLit:tlg0012.tlg002.murray:1.127#ἔγχος μέν ῥʼ ἔστησε φέρων πρὸς κίονα μακρὴν
urn:cts:greekLit:tlg0012.tlg002.murray:1.128#δουροδόκης ἔντοσθεν ἐυξόου, ἔνθα περ ἄλλα
urn:cts:greekLit:tlg0012.tlg002.murray:1.129#ἔγχεʼ Ὀδυσσῆος ταλασίφρονος ἵστατο πολλά,
urn:cts:greekLit:tlg0012.tlg002.murray:1.130#αὐτὴν δʼ ἐς θρόνον εἷσεν ἄγων,  ὑπὸ λῖτα πετάσσας,
urn:cts:greekLit:tlg0012.tlg002.murray:1.131#καλὸν δαιδάλεον· ὑπὸ δὲ θρῆνυς ποσὶν ἦεν.
urn:cts:greekLit:tlg0012.tlg002.murray:1.132#πὰρ δʼ αὐτὸς κλισμὸν θέτο ποικίλον, ἔκτοθεν ἄλλων
urn:cts:greekLit:tlg0012.tlg002.murray:1.133#μνηστήρων, μὴ ξεῖνος ἀνιηθεὶς ὀρυμαγδῷ
urn:cts:greekLit:tlg0012.tlg002.murray:1.134#δείπνῳ ἁδήσειεν, ὑπερφιάλοισι μετελθών,
urn:cts:greekLit:tlg0012.tlg002.murray:1.135#ἠδʼ ἵνα μιν περὶ πατρὸς ἀποιχομένοιο ἔροιτο.
urn:cts:greekLit:tlg0012.tlg002.murray:1.136#χέρνιβα δʼ ἀμφίπολος προχόῳ ἐπέχευε φέρουσα
urn:cts:greekLit:tlg0012.tlg002.murray:1.137#καλῇ χρυσείῃ, ὑπὲρ ἀργυρέοιο λέβητος,
urn:cts:greekLit:tlg0012.tlg002.murray:1.138#νίψασθαι· παρὰ δὲ ξεστὴν ἐτάνυσσε τράπεζαν.
urn:cts:greekLit:tlg0012.tlg002.murray:1.139#σῖτον δʼ αἰδοίη ταμίη παρέθηκε φέρουσα,
urn:cts:greekLit:tlg0012.tlg002.murray:1.140#εἴδατα πόλλʼ ἐπιθεῖσα,  χαριζομένη παρεόντων·
urn:cts:greekLit:tlg0012.tlg002.murray:1.141#δαιτρὸς δὲ κρειῶν πίνακας παρέθηκεν ἀείρας
urn:cts:greekLit:tlg0012.tlg002.murray:1.142#παντοίων, παρὰ δέ σφι τίθει χρύσεια κύπελλα·
urn:cts:greekLit:tlg0012.tlg002.murray:1.143#κῆρυξ δʼ αὐτοῖσιν θάμʼ ἐπῴχετο οἰνοχοεύων.
urn:cts:greekLit:tlg0012.tlg002.murray:1.144#ἐς δʼ ἦλθον μνηστῆρες ἀγήνορες. οἱ μὲν ἔπειτα
urn:cts:greekLit:tlg0012.tlg002.murray:1.145#ἑξείης ἕζοντο κατὰ κλισμούς τε θρόνους τε,
urn:cts:greekLit:tlg0012.tlg002.murray:1.146#τοῖσι δὲ κήρυκες μὲν ὕδωρ ἐπὶ χεῖρας ἔχευαν,
urn:cts:greekLit:tlg0012.tlg002.murray:1.147#σῖτον δὲ δμῳαὶ παρενήνεον ἐν κανέοισιν,
urn:cts:greekLit:tlg0012.tlg002.murray:1.148#κοῦροι δὲ κρητῆρας ἐπεστέψαντο ποτοῖο.
urn:cts:greekLit:tlg0012.tlg002.murray:1.149#οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.
urn:cts:greekLit:tlg0012.tlg002.murray:1.150#αὐτὰρ ἐπεὶ πόσιος καὶ ἐδητύος ἐξ ἔρον ἕντο
urn:cts:greekLit:tlg0012.tlg002.murray:1.151#μνηστῆρες, τοῖσιν μὲν ἐνὶ φρεσὶν ἄλλα μεμήλει,
urn:cts:greekLit:tlg0012.tlg002.murray:1.152#μολπή τʼ ὀρχηστύς τε· τὰ γάρ τʼ ἀναθήματα δαιτός·
urn:cts:greekLit:tlg0012.tlg002.murray:1.153#κῆρυξ δʼ ἐν χερσὶν κίθαριν περικαλλέα θῆκεν
urn:cts:greekLit:tlg0012.tlg002.murray:1.154#Φημίῳ, ὅς ῥʼ ἤειδε παρὰ μνηστῆρσιν ἀνάγκῃ.
urn:cts:greekLit:tlg0012.tlg002.murray:1.155#ἦ τοι ὁ φορμίζων ἀνεβάλλετο καλὸν ἀείδειν.
urn:cts:greekLit:tlg0012.tlg002.murray:1.156#αὐτὰρ Τηλέμαχος προσέφη γλαυκῶπιν Ἀθήνην,
urn:cts:greekLit:tlg0012.tlg002.murray:1.157#ἄγχι σχὼν κεφαλήν, ἵνα μὴ πευθοίαθʼ οἱ ἄλλοι·
urn:cts:greekLit:tlg0012.tlg002.murray:1.158#ξεῖνε φίλʼ, ἦ καί μοι νεμεσήσεαι ὅττι κεν εἴπω;
urn:cts:greekLit:tlg0012.tlg002.murray:1.159#τούτοισιν μὲν ταῦτα μέλει, κίθαρις καὶ ἀοιδή,
urn:cts:greekLit:tlg0012.tlg002.murray:1.160#ῥεῖʼ,  ἐπεὶ ἀλλότριον βίοτον νήποινον ἔδουσιν,
urn:cts:greekLit:tlg0012.tlg002.murray:1.161#ἀνέρος, οὗ δή που λεύκʼ ὀστέα πύθεται ὄμβρῳ
urn:cts:greekLit:tlg0012.tlg002.murray:1.162#κείμενʼ ἐπʼ ἠπείρου, ἢ εἰν ἁλὶ κῦμα κυλίνδει.
urn:cts:greekLit:tlg0012.tlg002.murray:1.163#εἰ κεῖνόν γʼ Ἰθάκηνδε ἰδοίατο νοστήσαντα,
urn:cts:greekLit:tlg0012.tlg002.murray:1.164#πάντες κʼ ἀρησαίατʼ ἐλαφρότεροι πόδας εἶναι
urn:cts:greekLit:tlg0012.tlg002.murray:1.165#ἢ ἀφνειότεροι χρυσοῖό τε ἐσθῆτός τε.
urn:cts:greekLit:tlg0012.tlg002.murray:1.166#νῦν δʼ ὁ μὲν ὣς ἀπόλωλε κακὸν μόρον, οὐδέ τις ἡμῖν
urn:cts:greekLit:tlg0012.tlg002.murray:1.167#θαλπωρή, εἴ πέρ τις ἐπιχθονίων ἀνθρώπων
urn:cts:greekLit:tlg0012.tlg002.murray:1.168#φῇσιν ἐλεύσεσθαι· τοῦ δʼ ὤλετο νόστιμον ἦμαρ.
urn:cts:greekLit:tlg0012.tlg002.murray:1.169#ἀλλʼ ἄγε μοι τόδε εἰπὲ καὶ ἀτρεκέως κατάλεξον·
urn:cts:greekLit:tlg0012.tlg002.murray:1.170#τίς  πόθεν εἰς ἀνδρῶν; πόθι τοι πόλις ἠδὲ τοκῆες;
urn:cts:greekLit:tlg0012.tlg002.murray:1.171#ὁπποίης τʼ ἐπὶ νηὸς ἀφίκεο· πῶς δέ σε ναῦται
urn:cts:greekLit:tlg0012.tlg002.murray:1.172#ἤγαγον εἰς Ἰθάκην; τίνες ἔμμεναι εὐχετόωντο;
urn:cts:greekLit:tlg0012.tlg002.murray:1.173#οὐ μὲν γάρ τί σε πεζὸν ὀίομαι ἐνθάδʼ ἱκέσθαι.
urn:cts:greekLit:tlg0012.tlg002.murray:1.174#καί μοι τοῦτʼ ἀγόρευσον ἐτήτυμον, ὄφρʼ ἐὺ εἰδῶ,
urn:cts:greekLit:tlg0012.tlg002.murray:1.175#ἠὲ νέον μεθέπεις ἦ καὶ πατρώιός ἐσσι
urn:cts:greekLit:tlg0012.tlg002.murray:1.176#ξεῖνος, ἐπεὶ πολλοὶ ἴσαν ἀνέρες ἡμέτερον δῶ
urn:cts:greekLit:tlg0012.tlg002.murray:1.177#ἄλλοι, ἐπεὶ καὶ κεῖνος ἐπίστροφος ἦν ἀνθρώπων.
urn:cts:greekLit:tlg0012.tlg002.murray:1.178#τὸν δʼ αὖτε προσέειπε θεά, γλαυκῶπις Ἀθήνη·
urn:cts:greekLit:tlg0012.tlg002.murray:1.179#τοιγὰρ ἐγώ τοι ταῦτα μάλʼ ἀτρεκέως ἀγορεύσω.
urn:cts:greekLit:tlg0012.tlg002.murray:1.180#Μέντης Ἀγχιάλοιο δαΐφρονος εὔχομαι εἶναι
urn:cts:greekLit:tlg0012.tlg002.murray:1.181#υἱός, ἀτὰρ Ταφίοισι φιληρέτμοισιν ἀνάσσω.
urn:cts:greekLit:tlg0012.tlg002.murray:1.182#νῦν δʼ ὧδε ξὺν νηὶ κατήλυθον ἠδʼ ἑτάροισιν
urn:cts:greekLit:tlg0012.tlg002.murray:1.183#πλέων ἐπὶ οἴνοπα πόντον ἐπʼ ἀλλοθρόους ἀνθρώπους,
urn:cts:greekLit:tlg0012.tlg002.murray:1.184#ἐς Τεμέσην μετὰ χαλκόν, ἄγω δʼ αἴθωνα σίδηρον.
urn:cts:greekLit:tlg0012.tlg002.murray:1.185#νηῦς δέ μοι ἥδʼ ἕστηκεν ἐπʼ ἀγροῦ νόσφι πόληος,
urn:cts:greekLit:tlg0012.tlg002.murray:1.186#ἐν λιμένι Ῥείθρῳ ὑπὸ Νηίῳ ὑλήεντι.
urn:cts:greekLit:tlg0012.tlg002.murray:1.187#ξεῖνοι δʼ ἀλλήλων πατρώιοι εὐχόμεθʼ εἶναι
urn:cts:greekLit:tlg0012.tlg002.murray:1.188#ἐξ ἀρχῆς, εἴ πέρ τε γέροντʼ εἴρηαι ἐπελθὼν
urn:cts:greekLit:tlg0012.tlg002.murray:1.189#Λαέρτην ἥρωα, τὸν οὐκέτι φασὶ πόλινδε
urn:cts:greekLit:tlg0012.tlg002.murray:1.190#ἔρχεσθʼ,  ἀλλʼ ἀπάνευθεν ἐπʼ ἀγροῦ πήματα πάσχειν
urn:cts:greekLit:tlg0012.tlg002.murray:1.191#γρηὶ σὺν ἀμφιπόλῳ, ἥ οἱ βρῶσίν τε πόσιν τε
urn:cts:greekLit:tlg0012.tlg002.murray:1.192#παρτιθεῖ, εὖτʼ ἄν μιν κάματος κατὰ γυῖα λάβῃσιν
urn:cts:greekLit:tlg0012.tlg002.murray:1.193#ἑρπύζοντʼ ἀνὰ γουνὸν ἀλωῆς οἰνοπέδοιο.
urn:cts:greekLit:tlg0012.tlg002.murray:1.194#νῦν δʼ ἦλθον· δὴ γάρ μιν ἔφαντʼ ἐπιδήμιον εἶναι,
urn:cts:greekLit:tlg0012.tlg002.murray:1.195#σὸν πατέρʼ· ἀλλά νυ τόν γε θεοὶ βλάπτουσι κελεύθου.
urn:cts:greekLit:tlg0012.tlg002.murray:1.196#οὐ γάρ πω τέθνηκεν ἐπὶ χθονὶ δῖος Ὀδυσσεύς,
urn:cts:greekLit:tlg0012.tlg002.murray:1.197#ἀλλʼ ἔτι που ζωὸς κατερύκεται εὐρέι πόντῳ
urn:cts:greekLit:tlg0012.tlg002.murray:1.198#νήσῳ ἐν ἀμφιρύτῃ, χαλεποὶ δέ μιν ἄνδρες ἔχουσιν
urn:cts:greekLit:tlg0012.tlg002.murray:1.199#ἄγριοι, οἵ που κεῖνον ἐρυκανόωσʼ ἀέκοντα.
urn:cts:greekLit:tlg0012.tlg002.murray:1.200#αὐτὰρ νῦν τοι ἐγὼ μαντεύσομαι,  ὡς ἐνὶ θυμῷ
urn:cts:greekLit:tlg0012.tlg002.murray:1.201#ἀθάνατοι βάλλουσι καὶ ὡς τελέεσθαι ὀίω,
urn:cts:greekLit:tlg0012.tlg002.murray:1.202#οὔτε τι μάντις ἐὼν οὔτʼ οἰωνῶν σάφα εἰδώς.
urn:cts:greekLit:tlg0012.tlg002.murray:1.203#οὔ τοι ἔτι δηρόν γε φίλης ἀπὸ πατρίδος αἴης
urn:cts:greekLit:tlg0012.tlg002.murray:1.204#ἔσσεται, οὐδʼ εἴ πέρ τε σιδήρεα δέσματʼ ἔχῃσιν·
urn:cts:greekLit:tlg0012.tlg002.murray:1.205#φράσσεται ὥς κε νέηται,  ἐπεὶ πολυμήχανός ἐστιν.
urn:cts:greekLit:tlg0012.tlg002.murray:1.206#ἀλλʼ ἄγε μοι τόδε εἰπὲ καὶ ἀτρεκέως κατάλεξον,
urn:cts:greekLit:tlg0012.tlg002.murray:1.207#εἰ δὴ ἐξ αὐτοῖο τόσος πάϊς εἰς Ὀδυσῆος.
urn:cts:greekLit:tlg0012.tlg002.murray:1.208#αἰνῶς μὲν κεφαλήν τε καὶ ὄμματα καλὰ ἔοικας
urn:cts:greekLit:tlg0012.tlg002.murray:1.209#κείνῳ, ἐπεὶ θαμὰ τοῖον ἐμισγόμεθʼ ἀλλήλοισιν,
urn:cts:greekLit:tlg0012.tlg002.murray:1.210#πρίν γε τὸν ἐς Τροίην ἀναβήμεναι,  ἔνθα περ ἄλλοι
urn:cts:greekLit:tlg0012.tlg002.murray:1.211#Ἀργείων οἱ ἄριστοι ἔβαν κοίλῃς ἐνὶ νηυσίν·
urn:cts:greekLit:tlg0012.tlg002.murray:1.212#ἐκ τοῦ δʼ οὔτʼ Ὀδυσῆα ἐγὼν ἴδον οὔτʼ ἔμʼ ἐκεῖνος.
urn:cts:greekLit:tlg0012.tlg002.murray:1.213#τὴν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:1.214#τοιγὰρ ἐγώ τοι, ξεῖνε, μάλʼ ἀτρεκέως ἀγορεύσω.
urn:cts:greekLit:tlg0012.tlg002.murray:1.215#μήτηρ μέν τέ μέ φησι τοῦ ἔμμεναι,  αὐτὰρ ἐγώ γε
urn:cts:greekLit:tlg0012.tlg002.murray:1.216#οὐκ οἶδʼ· οὐ γάρ πώ τις ἑὸν γόνον αὐτὸς ἀνέγνω.
urn:cts:greekLit:tlg0012.tlg002.murray:1.217#ὡς δὴ ἐγώ γʼ ὄφελον μάκαρός νύ τευ ἔμμεναι υἱὸς
urn:cts:greekLit:tlg0012.tlg002.murray:1.218#ἀνέρος, ὃν κτεάτεσσιν ἑοῖς ἔπι γῆρας ἔτετμε.
urn:cts:greekLit:tlg0012.tlg002.murray:1.219#νῦν δʼ ὃς ἀποτμότατος γένετο θνητῶν ἀνθρώπων,
urn:cts:greekLit:tlg0012.tlg002.murray:1.220#τοῦ μʼ ἔκ φασι γενέσθαι,  ἐπεὶ σύ με τοῦτʼ ἐρεείνεις.
urn:cts:greekLit:tlg0012.tlg002.murray:1.221#τὸν δʼ αὖτε προσέειπε θεά, γλαυκῶπις Ἀθήνη·
urn:cts:greekLit:tlg0012.tlg002.murray:1.222#οὐ μέν τοι γενεήν γε θεοὶ νώνυμνον ὀπίσσω
urn:cts:greekLit:tlg0012.tlg002.murray:1.223#θῆκαν, ἐπεὶ σέ γε τοῖον ἐγείνατο Πηνελόπεια.
urn:cts:greekLit:tlg0012.tlg002.murray:1.224#ἀλλʼ ἄγε μοι τόδε εἰπὲ καὶ ἀτρεκέως κατάλεξον·
urn:cts:greekLit:tlg0012.tlg002.murray:1.225#τίς δαίς,  τίς δὲ ὅμιλος ὅδʼ ἔπλετο; τίπτε δέ σε χρεώ;
urn:cts:greekLit:tlg0012.tlg002.murray:1.226#εἰλαπίνη ἠὲ γάμος; ἐπεὶ οὐκ ἔρανος τάδε γʼ ἐστίν·
urn:cts:greekLit:tlg0012.tlg002.murray:1.227#ὥς τέ μοι ὑβρίζοντες ὑπερφιάλως δοκέουσι
urn:cts:greekLit:tlg0012.tlg002.murray:1.228#δαίνυσθαι κατὰ δῶμα. νεμεσσήσαιτό κεν ἀνὴρ
urn:cts:greekLit:tlg0012.tlg002.murray:1.229#αἴσχεα πόλλʼ ὁρόων, ὅς τις πινυτός γε μετέλθοι.
urn:cts:greekLit:tlg0012.tlg002.murray:1.230#τὴν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:1.231#ξεῖνʼ, ἐπεὶ ἂρ δὴ ταῦτά μʼ ἀνείρεαι ἠδὲ μεταλλᾷς,
urn:cts:greekLit:tlg0012.tlg002.murray:1.232#μέλλεν μέν ποτε οἶκος ὅδʼ ἀφνειὸς καὶ ἀμύμων
urn:cts:greekLit:tlg0012.tlg002.murray:1.233#ἔμμεναι, ὄφρʼ ἔτι κεῖνος ἀνὴρ ἐπιδήμιος ἦεν·
urn:cts:greekLit:tlg0012.tlg002.murray:1.234#νῦν δʼ ἑτέρως ἐβόλοντο θεοὶ κακὰ μητιόωντες,
urn:cts:greekLit:tlg0012.tlg002.murray:1.235#οἳ κεῖνον μὲν ἄιστον ἐποίησαν περὶ πάντων
urn:cts:greekLit:tlg0012.tlg002.murray:1.236#ἀνθρώπων, ἐπεὶ οὔ κε θανόντι περ ὧδʼ ἀκαχοίμην,
urn:cts:greekLit:tlg0012.tlg002.murray:1.237#εἰ μετὰ οἷς ἑτάροισι δάμη Τρώων ἐνὶ δήμῳ,
urn:cts:greekLit:tlg0012.tlg002.murray:1.238#ἠὲ φίλων ἐν χερσίν, ἐπεὶ πόλεμον τολύπευσεν.
urn:cts:greekLit:tlg0012.tlg002.murray:1.239#τῷ κέν οἱ τύμβον μὲν ἐποίησαν Παναχαιοί,
urn:cts:greekLit:tlg0012.tlg002.murray:1.240#ἠδέ κε καὶ ᾧ παιδὶ μέγα κλέος ἤρατʼ ὀπίσσω.
urn:cts:greekLit:tlg0012.tlg002.murray:1.241#νῦν δέ μιν ἀκλειῶς ἅρπυιαι ἀνηρείψαντο·
urn:cts:greekLit:tlg0012.tlg002.murray:1.242#οἴχετʼ ἄιστος ἄπυστος, ἐμοὶ δʼ ὀδύνας τε γόους τε
urn:cts:greekLit:tlg0012.tlg002.murray:1.243#κάλλιπεν. οὐδέ τι κεῖνον ὀδυρόμενος στεναχίζω
urn:cts:greekLit:tlg0012.tlg002.murray:1.244#οἶον, ἐπεί νύ μοι ἄλλα θεοὶ κακὰ κήδεʼ ἔτευξαν.
urn:cts:greekLit:tlg0012.tlg002.murray:1.245#ὅσσοι γὰρ νήσοισιν ἐπικρατέουσιν ἄριστοι,
urn:cts:greekLit:tlg0012.tlg002.murray:1.246#Δουλιχίῳ τε Σάμῃ τε καὶ ὑλήεντι Ζακύνθῳ,
urn:cts:greekLit:tlg0012.tlg002.murray:1.247#ἠδʼ ὅσσοι κραναὴν Ἰθάκην κάτα κοιρανέουσιν,
urn:cts:greekLit:tlg0012.tlg002.murray:1.248#τόσσοι μητέρʼ ἐμὴν μνῶνται, τρύχουσι δὲ οἶκον.
urn:cts:greekLit:tlg0012.tlg002.murray:1.249#ἡ δʼ οὔτʼ ἀρνεῖται στυγερὸν γάμον οὔτε τελευτὴν
urn:cts:greekLit:tlg0012.tlg002.murray:1.250#ποιῆσαι δύναται· τοὶ δὲ φθινύθουσιν ἔδοντες
urn:cts:greekLit:tlg0012.tlg002.murray:1.251#οἶκον ἐμόν· τάχα δή με διαρραίσουσι καὶ αὐτόν.
urn:cts:greekLit:tlg0012.tlg002.murray:1.252#τὸν δʼ ἐπαλαστήσασα προσηύδα Παλλὰς Ἀθήνη·
urn:cts:greekLit:tlg0012.tlg002.murray:1.253#ὢ πόποι, ἦ δὴ πολλὸν ἀποιχομένου Ὀδυσῆος
urn:cts:greekLit:tlg0012.tlg002.murray:1.254#δεύῃ, ὅ κε μνηστῆρσιν ἀναιδέσι χεῖρας ἐφείη.
urn:cts:greekLit:tlg0012.tlg002.murray:1.255#εἰ γὰρ νῦν ἐλθὼν δόμου ἐν πρώτῃσι θύρῃσι
urn:cts:greekLit:tlg0012.tlg002.murray:1.256#σταίη, ἔχων πήληκα καὶ ἀσπίδα καὶ δύο δοῦρε,
urn:cts:greekLit:tlg0012.tlg002.murray:1.257#τοῖος ἐὼν οἷόν μιν ἐγὼ τὰ πρῶτʼ ἐνόησα
urn:cts:greekLit:tlg0012.tlg002.murray:1.258#οἴκῳ ἐν ἡμετέρῳ πίνοντά τε τερπόμενόν τε,
urn:cts:greekLit:tlg0012.tlg002.murray:1.260#ἐξ Ἐφύρης ἀνιόντα παρʼ Ἴλου Μερμερίδαο—
urn:cts:greekLit:tlg0012.tlg002.murray:1.261#ᾤχετο γὰρ καὶ κεῖσε θοῆς ἐπὶ νηὸς Ὀδυσσεὺς
urn:cts:greekLit:tlg0012.tlg002.murray:1.262#φάρμακον ἀνδροφόνον διζήμενος, ὄφρα οἱ εἴη
urn:cts:greekLit:tlg0012.tlg002.murray:1.263#ἰοὺς χρίεσθαι χαλκήρεας· ἀλλʼ ὁ μὲν οὔ οἱ
urn:cts:greekLit:tlg0012.tlg002.murray:1.264#δῶκεν, ἐπεί ῥα θεοὺς νεμεσίζετο αἰὲν ἐόντας,
urn:cts:greekLit:tlg0012.tlg002.murray:1.265#ἀλλὰ πατήρ οἱ δῶκεν ἐμός· φιλέεσκε γὰρ αἰνῶς—
urn:cts:greekLit:tlg0012.tlg002.murray:1.266#τοῖος ἐὼν μνηστῆρσιν ὁμιλήσειεν Ὀδυσσεύς·
urn:cts:greekLit:tlg0012.tlg002.murray:1.267#πάντες κʼ ὠκύμοροί τε γενοίατο πικρόγαμοί τε.
urn:cts:greekLit:tlg0012.tlg002.murray:1.268#ἀλλʼ ἦ τοι μὲν ταῦτα θεῶν ἐν γούνασι κεῖται,
urn:cts:greekLit:tlg0012.tlg002.murray:1.269#ἤ κεν νοστήσας ἀποτίσεται, ἦε καὶ οὐκί,
urn:cts:greekLit:tlg0012.tlg002.murray:1.270#οἷσιν ἐνὶ μεγάροισι· σὲ δὲ φράζεσθαι ἄνωγα,
urn:cts:greekLit:tlg0012.tlg002.murray:1.270#ὅππως κε μνηστῆρας ἀπώσεαι ἐκ μεγάροιο.
urn:cts:greekLit:tlg0012.tlg002.murray:1.271#εἰ δʼ ἄγε νῦν ξυνίει καὶ ἐμῶν ἐμπάζεο μύθων·
urn:cts:greekLit:tlg0012.tlg002.murray:1.272#αὔριον εἰς ἀγορὴν καλέσας ἥρωας Ἀχαιοὺς
urn:cts:greekLit:tlg0012.tlg002.murray:1.273#μῦθον πέφραδε πᾶσι, θεοὶ δʼ ἐπὶ μάρτυροι ἔστων.
urn:cts:greekLit:tlg0012.tlg002.murray:1.274#μνηστῆρας μὲν ἐπὶ σφέτερα σκίδνασθαι ἄνωχθι,
urn:cts:greekLit:tlg0012.tlg002.murray:1.275#μητέρα δʼ,  εἴ οἱ θυμὸς ἐφορμᾶται γαμέεσθαι,
urn:cts:greekLit:tlg0012.tlg002.murray:1.276#ἂψ ἴτω ἐς μέγαρον πατρὸς μέγα δυναμένοιο·
urn:cts:greekLit:tlg0012.tlg002.murray:1.277#οἱ δὲ γάμον τεύξουσι καὶ ἀρτυνέουσιν ἔεδνα
urn:cts:greekLit:tlg0012.tlg002.murray:1.278#πολλὰ μάλʼ, ὅσσα ἔοικε φίλης ἐπὶ παιδὸς ἕπεσθαι.
urn:cts:greekLit:tlg0012.tlg002.murray:1.279#σοὶ δʼ αὐτῷ πυκινῶς ὑποθήσομαι, αἴ κε πίθηαι·
urn:cts:greekLit:tlg0012.tlg002.murray:1.280#νῆʼ ἄρσας ἐρέτῃσιν ἐείκοσιν,  ἥ τις ἀρίστη,
urn:cts:greekLit:tlg0012.tlg002.murray:1.281#ἔρχεο πευσόμενος πατρὸς δὴν οἰχομένοιο,
urn:cts:greekLit:tlg0012.tlg002.murray:1.282#ἤν τίς τοι εἴπῃσι βροτῶν, ἢ ὄσσαν ἀκούσῃς
urn:cts:greekLit:tlg0012.tlg002.murray:1.283#ἐκ Διός, ἥ τε μάλιστα φέρει κλέος ἀνθρώποισι.
urn:cts:greekLit:tlg0012.tlg002.murray:1.284#πρῶτα μὲν ἐς Πύλον ἐλθὲ καὶ εἴρεο Νέστορα δῖον,
urn:cts:greekLit:tlg0012.tlg002.murray:1.285#κεῖθεν δὲ Σπάρτηνδε παρὰ ξανθὸν Μενέλαον·
urn:cts:greekLit:tlg0012.tlg002.murray:1.286#ὃς γὰρ δεύτατος ἦλθεν Ἀχαιῶν χαλκοχιτώνων.
urn:cts:greekLit:tlg0012.tlg002.murray:1.287#εἰ μέν κεν πατρὸς βίοτον καὶ νόστον ἀκούσῃς,
urn:cts:greekLit:tlg0012.tlg002.murray:1.288#ἦ τʼ ἂν τρυχόμενός περ ἔτι τλαίης ἐνιαυτόν·
urn:cts:greekLit:tlg0012.tlg002.murray:1.289#εἰ δέ κε τεθνηῶτος ἀκούσῃς μηδʼ ἔτʼ ἐόντος,
urn:cts:greekLit:tlg0012.tlg002.murray:1.290#νοστήσας δὴ ἔπειτα φίλην ἐς πατρίδα γαῖαν
urn:cts:greekLit:tlg0012.tlg002.murray:1.291#σῆμά τέ οἱ χεῦαι καὶ ἐπὶ κτέρεα κτερεΐξαι
urn:cts:greekLit:tlg0012.tlg002.murray:1.292#πολλὰ μάλʼ, ὅσσα ἔοικε, καὶ ἀνέρι μητέρα δοῦναι.
urn:cts:greekLit:tlg0012.tlg002.murray:1.293#αὐτὰρ ἐπὴν δὴ ταῦτα τελευτήσῃς τε καὶ ἔρξῃς,
urn:cts:greekLit:tlg0012.tlg002.murray:1.294#φράζεσθαι δὴ ἔπειτα κατὰ φρένα καὶ κατὰ θυμὸν
urn:cts:greekLit:tlg0012.tlg002.murray:1.295#ὅππως κε μνηστῆρας ἐνὶ μεγάροισι τεοῖσι
urn:cts:greekLit:tlg0012.tlg002.murray:1.296#κτείνῃς ἠὲ δόλῳ ἢ ἀμφαδόν· οὐδέ τί σε χρὴ
urn:cts:greekLit:tlg0012.tlg002.murray:1.297#νηπιάας ὀχέειν, ἐπεὶ οὐκέτι τηλίκος ἐσσι.
urn:cts:greekLit:tlg0012.tlg002.murray:1.298#ἢ οὐκ ἀίεις οἷον κλέος ἔλλαβε δῖος Ὀρέστης
urn:cts:greekLit:tlg0012.tlg002.murray:1.299#πάντας ἐπʼ ἀνθρώπους, ἐπεὶ ἔκτανε πατροφονῆα,
urn:cts:greekLit:tlg0012.tlg002.murray:1.300#Αἴγισθον δολόμητιν,  ὅ οἱ πατέρα κλυτὸν ἔκτα;
urn:cts:greekLit:tlg0012.tlg002.murray:1.301#καὶ σύ, φίλος, μάλα γάρ σʼ ὁρόω καλόν τε μέγαν τε,
urn:cts:greekLit:tlg0012.tlg002.murray:1.302#ἄλκιμος ἔσσʼ, ἵνα τίς σε καὶ ὀψιγόνων ἐὺ εἴπῃ.
urn:cts:greekLit:tlg0012.tlg002.murray:1.303#αὐτὰρ ἐγὼν ἐπὶ νῆα θοὴν κατελεύσομαι ἤδη
urn:cts:greekLit:tlg0012.tlg002.murray:1.304#ἠδʼ ἑτάρους, οἵ πού με μάλʼ ἀσχαλόωσι μένοντες·
urn:cts:greekLit:tlg0012.tlg002.murray:1.305#σοὶ δʼ αὐτῷ μελέτω,  καὶ ἐμῶν ἐμπάζεο μύθων.
urn:cts:greekLit:tlg0012.tlg002.murray:1.306#τὴν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:1.307#ξεῖνʼ, ἦ τοι μὲν ταῦτα φίλα φρονέων ἀγορεύεις,
urn:cts:greekLit:tlg0012.tlg002.murray:1.308#ὥς τε πατὴρ ᾧ παιδί, καὶ οὔ ποτε λήσομαι αὐτῶν.
urn:cts:greekLit:tlg0012.tlg002.murray:1.309#ἀλλʼ ἄγε νῦν ἐπίμεινον, ἐπειγόμενός περ ὁδοῖο,
urn:cts:greekLit:tlg0012.tlg002.murray:1.310#ὄφρα λοεσσάμενός τε τεταρπόμενός τε φίλον κῆρ,
urn:cts:greekLit:tlg0012.tlg002.murray:1.311#δῶρον ἔχων ἐπὶ νῆα κίῃς, χαίρων ἐνὶ θυμῷ,
urn:cts:greekLit:tlg0012.tlg002.murray:1.312#τιμῆεν, μάλα καλόν, ὅ τοι κειμήλιον ἔσται
urn:cts:greekLit:tlg0012.tlg002.murray:1.313#ἐξ ἐμεῦ, οἷα φίλοι ξεῖνοι ξείνοισι διδοῦσι.
urn:cts:greekLit:tlg0012.tlg002.murray:1.314#τὸν δʼ ἠμείβετʼ ἔπειτα θεά, γλαυκῶπις Ἀθήνη·
urn:cts:greekLit:tlg0012.tlg002.murray:1.315#μή μʼ ἔτι νῦν κατέρυκε,  λιλαιόμενόν περ ὁδοῖο.
urn:cts:greekLit:tlg0012.tlg002.murray:1.316#δῶρον δʼ ὅττι κέ μοι δοῦναι φίλον ἦτορ ἀνώγῃ,
urn:cts:greekLit:tlg0012.tlg002.murray:1.317#αὖτις ἀνερχομένῳ δόμεναι οἶκόνδε φέρεσθαι,
urn:cts:greekLit:tlg0012.tlg002.murray:1.318#καὶ μάλα καλὸν ἑλών· σοὶ δʼ ἄξιον ἔσται ἀμοιβῆς.
urn:cts:greekLit:tlg0012.tlg002.murray:1.319#ἡ μὲν ἄρʼ ὣς εἰποῦσʼ ἀπέβη γλαυκῶπις Ἀθήνη,
urn:cts:greekLit:tlg0012.tlg002.murray:1.320#ὄρνις δʼ ὣς ἀνόπαια διέπτατο· τῷ δʼ ἐνὶ θυμῷ
urn:cts:greekLit:tlg0012.tlg002.murray:1.321#θῆκε μένος καὶ θάρσος, ὑπέμνησέν τέ ἑ πατρὸς
urn:cts:greekLit:tlg0012.tlg002.murray:1.322#μᾶλλον ἔτʼ ἢ τὸ πάροιθεν. ὁ δὲ φρεσὶν ᾗσι νοήσας
urn:cts:greekLit:tlg0012.tlg002.murray:1.323#θάμβησεν κατὰ θυμόν· ὀίσατο γὰρ θεὸν εἶναι.
urn:cts:greekLit:tlg0012.tlg002.murray:1.324#αὐτίκα δὲ μνηστῆρας ἐπῴχετο ἰσόθεος φώς.
urn:cts:greekLit:tlg0012.tlg002.murray:1.325#τοῖσι δʼ ἀοιδὸς ἄειδε περικλυτός,  οἱ δὲ σιωπῇ
urn:cts:greekLit:tlg0012.tlg002.murray:1.326#ἥατʼ ἀκούοντες· ὁ δʼ Ἀχαιῶν νόστον ἄειδε
urn:cts:greekLit:tlg0012.tlg002.murray:1.327#λυγρόν, ὃν ἐκ Τροίης ἐπετείλατο Παλλὰς Ἀθήνη.
urn:cts:greekLit:tlg0012.tlg002.murray:1.328#τοῦ δʼ ὑπερωιόθεν φρεσὶ σύνθετο θέσπιν ἀοιδὴν
urn:cts:greekLit:tlg0012.tlg002.murray:1.329#κούρη Ἰκαρίοιο, περίφρων Πηνελόπεια·
urn:cts:greekLit:tlg0012.tlg002.murray:1.330#κλίμακα δʼ ὑψηλὴν κατεβήσετο οἷο δόμοιο,
urn:cts:greekLit:tlg0012.tlg002.murray:1.331#οὐκ οἴη, ἅμα τῇ γε καὶ ἀμφίπολοι δύʼ ἕποντο.
urn:cts:greekLit:tlg0012.tlg002.murray:1.332#ἡ δʼ ὅτε δὴ μνηστῆρας ἀφίκετο δῖα γυναικῶν,
urn:cts:greekLit:tlg0012.tlg002.murray:1.333#στῆ ῥα παρὰ σταθμὸν τέγεος πύκα ποιητοῖο,
urn:cts:greekLit:tlg0012.tlg002.murray:1.334#ἄντα παρειάων σχομένη λιπαρὰ κρήδεμνα·
urn:cts:greekLit:tlg0012.tlg002.murray:1.335#ἀμφίπολος δʼ ἄρα οἱ κεδνὴ ἑκάτερθε παρέστη.
urn:cts:greekLit:tlg0012.tlg002.murray:1.336#δακρύσασα δʼ ἔπειτα προσηύδα θεῖον ἀοιδόν·
urn:cts:greekLit:tlg0012.tlg002.murray:1.337#Φήμιε, πολλὰ γὰρ ἄλλα βροτῶν θελκτήρια οἶδας,
urn:cts:greekLit:tlg0012.tlg002.murray:1.338#ἔργʼ ἀνδρῶν τε θεῶν τε, τά τε κλείουσιν ἀοιδοί·
urn:cts:greekLit:tlg0012.tlg002.murray:1.339#τῶν ἕν γέ σφιν ἄειδε παρήμενος, οἱ δὲ σιωπῇ
urn:cts:greekLit:tlg0012.tlg002.murray:1.340#οἶνον πινόντων· ταύτης δʼ ἀποπαύεʼ ἀοιδῆς
urn:cts:greekLit:tlg0012.tlg002.murray:1.341#λυγρῆς, ἥ τέ μοι αἰεὶ ἐνὶ στήθεσσι φίλον κῆρ
urn:cts:greekLit:tlg0012.tlg002.murray:1.342#τείρει, ἐπεί με μάλιστα καθίκετο πένθος ἄλαστον.
urn:cts:greekLit:tlg0012.tlg002.murray:1.343#τοίην γὰρ κεφαλὴν ποθέω μεμνημένη αἰεί,
urn:cts:greekLit:tlg0012.tlg002.murray:1.344#ἀνδρός, τοῦ κλέος εὐρὺ καθʼ Ἑλλάδα καὶ μέσον Ἄργος.
urn:cts:greekLit:tlg0012.tlg002.murray:1.345#τὴν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:1.346#μῆτερ ἐμή, τί τʼ ἄρα φθονέεις ἐρίηρον ἀοιδὸν
urn:cts:greekLit:tlg0012.tlg002.murray:1.347#τέρπειν ὅππῃ οἱ νόος ὄρνυται; οὔ νύ τʼ ἀοιδοὶ
urn:cts:greekLit:tlg0012.tlg002.murray:1.348#αἴτιοι, ἀλλά ποθι Ζεὺς αἴτιος, ὅς τε δίδωσιν
urn:cts:greekLit:tlg0012.tlg002.murray:1.349#ἀνδράσιν ἀλφηστῇσιν, ὅπως ἐθέλῃσιν, ἑκάστῳ.
urn:cts:greekLit:tlg0012.tlg002.murray:1.350#τούτῳ δʼ οὐ νέμεσις Δαναῶν κακὸν οἶτον ἀείδειν·
urn:cts:greekLit:tlg0012.tlg002.murray:1.351#τὴν γὰρ ἀοιδὴν μᾶλλον ἐπικλείουσʼ ἄνθρωποι,
urn:cts:greekLit:tlg0012.tlg002.murray:1.352#ἥ τις ἀκουόντεσσι νεωτάτη ἀμφιπέληται.
urn:cts:greekLit:tlg0012.tlg002.murray:1.353#σοὶ δʼ ἐπιτολμάτω κραδίη καὶ θυμὸς ἀκούειν·
urn:cts:greekLit:tlg0012.tlg002.murray:1.354#οὐ γὰρ Ὀδυσσεὺς οἶος ἀπώλεσε νόστιμον ἦμαρ
urn:cts:greekLit:tlg0012.tlg002.murray:1.355#ἐν Τροίῃ,  πολλοὶ δὲ καὶ ἄλλοι φῶτες ὄλοντο.
urn:cts:greekLit:tlg0012.tlg002.murray:1.356#ἀλλʼ εἰς οἶκον ἰοῦσα τὰ σʼ αὐτῆς ἔργα κόμιζε,
urn:cts:greekLit:tlg0012.tlg002.murray:1.357#ἱστόν τʼ ἠλακάτην τε, καὶ ἀμφιπόλοισι κέλευε
urn:cts:greekLit:tlg0012.tlg002.murray:1.358#ἔργον ἐποίχεσθαι· μῦθος δʼ ἄνδρεσσι μελήσει
urn:cts:greekLit:tlg0012.tlg002.murray:1.359#πᾶσι, μάλιστα δʼ ἐμοί· τοῦ γὰρ κράτος ἔστʼ ἐνὶ οἴκῳ.
urn:cts:greekLit:tlg0012.tlg002.murray:1.360#ἡ μὲν θαμβήσασα πάλιν οἶκόνδε βεβήκει·
urn:cts:greekLit:tlg0012.tlg002.murray:1.361#παιδὸς γὰρ μῦθον πεπνυμένον ἔνθετο θυμῷ.
urn:cts:greekLit:tlg0012.tlg002.murray:1.362#ἐς δʼ ὑπερῷʼ ἀναβᾶσα σὺν ἀμφιπόλοισι γυναιξὶ
urn:cts:greekLit:tlg0012.tlg002.murray:1.363#κλαῖεν ἔπειτʼ Ὀδυσῆα φίλον πόσιν, ὄφρα οἱ ὕπνον
urn:cts:greekLit:tlg0012.tlg002.murray:1.364#ἡδὺν ἐπὶ βλεφάροισι βάλε γλαυκῶπις Ἀθήνη.
urn:cts:greekLit:tlg0012.tlg002.murray:1.365#μνηστῆρες δʼ ὁμάδησαν ἀνὰ μέγαρα σκιόεντα,
urn:cts:greekLit:tlg0012.tlg002.murray:1.366#πάντες δʼ ἠρήσαντο παραὶ λεχέεσσι κλιθῆναι.
urn:cts:greekLit:tlg0012.tlg002.murray:1.367#τοῖσι δὲ Τηλέμαχος πεπνυμένος ἤρχετο μύθων·
urn:cts:greekLit:tlg0012.tlg002.murray:1.368#μητρὸς ἐμῆς μνηστῆρες ὑπέρβιον ὕβριν ἔχοντες,
urn:cts:greekLit:tlg0012.tlg002.murray:1.369#νῦν μὲν δαινύμενοι τερπώμεθα, μηδὲ βοητὺς
urn:cts:greekLit:tlg0012.tlg002.murray:1.370#ἔστω,  ἐπεὶ τόδε καλὸν ἀκουέμεν ἐστὶν ἀοιδοῦ
urn:cts:greekLit:tlg0012.tlg002.murray:1.371#τοιοῦδʼ οἷος ὅδʼ ἐστί, θεοῖς ἐναλίγκιος αὐδήν.
urn:cts:greekLit:tlg0012.tlg002.murray:1.372#ἠῶθεν δʼ ἀγορήνδε καθεζώμεσθα κιόντες
urn:cts:greekLit:tlg0012.tlg002.murray:1.373#πάντες, ἵνʼ ὕμιν μῦθον ἀπηλεγέως ἀποείπω,
urn:cts:greekLit:tlg0012.tlg002.murray:1.374#ἐξιέναι μεγάρων· ἄλλας δʼ ἀλεγύνετε δαῖτας,
urn:cts:greekLit:tlg0012.tlg002.murray:1.375#ὑμὰ κτήματʼ ἔδοντες,  ἀμειβόμενοι κατὰ οἴκους.
urn:cts:greekLit:tlg0012.tlg002.murray:1.376#εἰ δʼ ὕμιν δοκέει τόδε λωίτερον καὶ ἄμεινον
urn:cts:greekLit:tlg0012.tlg002.murray:1.377#ἔμμεναι, ἀνδρὸς ἑνὸς βίοτον νήποινον ὀλέσθαι,
urn:cts:greekLit:tlg0012.tlg002.murray:1.378#κείρετʼ· ἐγὼ δὲ θεοὺς ἐπιβώσομαι αἰὲν ἐόντας,
urn:cts:greekLit:tlg0012.tlg002.murray:1.379#αἴ κέ ποθι Ζεὺς δῷσι παλίντιτα ἔργα γενέσθαι·
urn:cts:greekLit:tlg0012.tlg002.murray:1.380#νήποινοί κεν ἔπειτα δόμων ἔντοσθεν ὄλοισθε.
urn:cts:greekLit:tlg0012.tlg002.murray:1.381#ὣς ἔφαθʼ, οἱ δʼ ἄρα πάντες ὀδὰξ ἐν χείλεσι φύντες
urn:cts:greekLit:tlg0012.tlg002.murray:1.382#Τηλέμαχον θαύμαζον, ὃ θαρσαλέως ἀγόρευεν.
urn:cts:greekLit:tlg0012.tlg002.murray:1.383#τὸν δʼ αὖτʼ Ἀντίνοος προσέφη, Εὐπείθεος υἱός·
urn:cts:greekLit:tlg0012.tlg002.murray:1.384#Τηλέμαχʼ, ἦ μάλα δή σε διδάσκουσιν θεοὶ αὐτοὶ
urn:cts:greekLit:tlg0012.tlg002.murray:1.385#ὑψαγόρην τʼ ἔμεναι καὶ θαρσαλέως ἀγορεύειν·
urn:cts:greekLit:tlg0012.tlg002.murray:1.386#μὴ σέ γʼ ἐν ἀμφιάλῳ Ἰθάκῃ βασιλῆα Κρονίων
urn:cts:greekLit:tlg0012.tlg002.murray:1.387#ποιήσειεν, ὅ τοι γενεῇ πατρώιόν ἐστιν.
urn:cts:greekLit:tlg0012.tlg002.murray:1.388#τὸν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:1.389#Ἀντίνοʼ, ἦ καί μοι νεμεσήσεαι ὅττι κεν εἴπω;
urn:cts:greekLit:tlg0012.tlg002.murray:1.390#καί κεν τοῦτʼ ἐθέλοιμι Διός γε διδόντος ἀρέσθαι.
urn:cts:greekLit:tlg0012.tlg002.murray:1.391#ἦ φῂς τοῦτο κάκιστον ἐν ἀνθρώποισι τετύχθαι;
urn:cts:greekLit:tlg0012.tlg002.murray:1.392#οὐ μὲν γάρ τι κακὸν βασιλευέμεν· αἶψά τέ οἱ δῶ
urn:cts:greekLit:tlg0012.tlg002.murray:1.393#ἀφνειὸν πέλεται καὶ τιμηέστερος αὐτός.
urn:cts:greekLit:tlg0012.tlg002.murray:1.394#ἀλλʼ ἦ τοι βασιλῆες Ἀχαιῶν εἰσὶ καὶ ἄλλοι
urn:cts:greekLit:tlg0012.tlg002.murray:1.395#πολλοὶ ἐν ἀμφιάλῳ Ἰθάκῃ,  νέοι ἠδὲ παλαιοί,
urn:cts:greekLit:tlg0012.tlg002.murray:1.396#τῶν κέν τις τόδʼ ἔχῃσιν, ἐπεὶ θάνε δῖος Ὀδυσσεύς·
urn:cts:greekLit:tlg0012.tlg002.murray:1.397#αὐτὰρ ἐγὼν οἴκοιο ἄναξ ἔσομʼ ἡμετέροιο
urn:cts:greekLit:tlg0012.tlg002.murray:1.398#καὶ δμώων, οὕς μοι ληίσσατο δῖος Ὀδυσσεύς.
urn:cts:greekLit:tlg0012.tlg002.murray:1.399#τὸν δʼ αὖτʼ Εὐρύμαχος Πολύβου πάϊς ἀντίον ηὔδα·
urn:cts:greekLit:tlg0012.tlg002.murray:1.400#Τηλέμαχʼ,  ἦ τοι ταῦτα θεῶν ἐν γούνασι κεῖται,
urn:cts:greekLit:tlg0012.tlg002.murray:1.401#ὅς τις ἐν ἀμφιάλῳ Ἰθάκῃ βασιλεύσει Ἀχαιῶν·
urn:cts:greekLit:tlg0012.tlg002.murray:1.402#κτήματα δʼ αὐτὸς ἔχοις καὶ δώμασιν οἷσιν ἀνάσσοις.
urn:cts:greekLit:tlg0012.tlg002.murray:1.403#μὴ γὰρ ὅ γʼ ἔλθοι ἀνὴρ ὅς τίς σʼ ἀέκοντα βίηφιν
urn:cts:greekLit:tlg0012.tlg002.murray:1.404#κτήματʼ ἀπορραίσει, Ἰθάκης ἔτι ναιετοώσης.
urn:cts:greekLit:tlg0012.tlg002.murray:1.405#ἀλλʼ ἐθέλω σε,  φέριστε, περὶ ξείνοιο ἐρέσθαι,
urn:cts:greekLit:tlg0012.tlg002.murray:1.406#ὁππόθεν οὗτος ἀνήρ, ποίης δʼ ἐξ εὔχεται εἶναι
urn:cts:greekLit:tlg0012.tlg002.murray:1.407#γαίης, ποῦ δέ νύ οἱ γενεὴ καὶ πατρὶς ἄρουρα.
urn:cts:greekLit:tlg0012.tlg002.murray:1.408#ἠέ τινʼ ἀγγελίην πατρὸς φέρει ἐρχομένοιο,
urn:cts:greekLit:tlg0012.tlg002.murray:1.409#ἦ ἑὸν αὐτοῦ χρεῖος ἐελδόμενος τόδʼ ἱκάνει;
urn:cts:greekLit:tlg0012.tlg002.murray:1.410#οἷον ἀναΐξας ἄφαρ οἴχεται,  οὐδʼ ὑπέμεινε
urn:cts:greekLit:tlg0012.tlg002.murray:1.411#γνώμεναι· οὐ μὲν γάρ τι κακῷ εἰς ὦπα ἐῴκει.
urn:cts:greekLit:tlg0012.tlg002.murray:1.412#τὸν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:1.413#Εὐρύμαχʼ, ἦ τοι νόστος ἀπώλετο πατρὸς ἐμοῖο·
urn:cts:greekLit:tlg0012.tlg002.murray:1.414#οὔτʼ οὖν ἀγγελίῃ ἔτι πείθομαι, εἴ ποθεν ἔλθοι,
urn:cts:greekLit:tlg0012.tlg002.murray:1.415#οὔτε θεοπροπίης ἐμπάζομαι,  ἥν τινα μήτηρ
urn:cts:greekLit:tlg0012.tlg002.murray:1.416#ἐς μέγαρον καλέσασα θεοπρόπον ἐξερέηται.
urn:cts:greekLit:tlg0012.tlg002.murray:1.417#ξεῖνος δʼ οὗτος ἐμὸς πατρώιος ἐκ Τάφου ἐστίν,
urn:cts:greekLit:tlg0012.tlg002.murray:1.418#Μέντης δʼ Ἀγχιάλοιο δαΐφρονος εὔχεται εἶναι
urn:cts:greekLit:tlg0012.tlg002.murray:1.419#υἱός, ἀτὰρ Ταφίοισι φιληρέτμοισιν ἀνάσσει.
urn:cts:greekLit:tlg0012.tlg002.murray:1.420#ὣς φάτο Τηλέμαχος, φρεσὶ δʼ ἀθανάτην θεὸν ἔγνω.
urn:cts:greekLit:tlg0012.tlg002.murray:1.421#οἱ δʼ εἰς ὀρχηστύν τε καὶ ἱμερόεσσαν ἀοιδὴν
urn:cts:greekLit:tlg0012.tlg002.murray:1.422#τρεψάμενοι τέρποντο, μένον δʼ ἐπὶ ἕσπερον ἐλθεῖν.
urn:cts:greekLit:tlg0012.tlg002.murray:1.423#τοῖσι δὲ τερπομένοισι μέλας ἐπὶ ἕσπερος ἦλθε·
urn:cts:greekLit:tlg0012.tlg002.murray:1.424#δὴ τότε κακκείοντες ἔβαν οἶκόνδε ἕκαστος.
urn:cts:greekLit:tlg0012.tlg002.murray:1.425#Τηλέμαχος δʼ,  ὅθι οἱ θάλαμος περικαλλέος αὐλῆς
urn:cts:greekLit:tlg0012.tlg002.murray:1.426#ὑψηλὸς δέδμητο περισκέπτῳ ἐνὶ χώρῳ,
urn:cts:greekLit:tlg0012.tlg002.murray:1.427#ἔνθʼ ἔβη εἰς εὐνὴν πολλὰ φρεσὶ μερμηρίζων.
urn:cts:greekLit:tlg0012.tlg002.murray:1.428#τῷ δʼ ἄρʼ ἅμʼ αἰθομένας δαΐδας φέρε κεδνὰ ἰδυῖα
urn:cts:greekLit:tlg0012.tlg002.murray:1.429#Εὐρύκλειʼ, Ὦπος θυγάτηρ Πεισηνορίδαο,
urn:cts:greekLit:tlg0012.tlg002.murray:1.430#τήν ποτε Λαέρτης πρίατο κτεάτεσσιν ἑοῖσιν
urn:cts:greekLit:tlg0012.tlg002.murray:1.431#πρωθήβην ἔτʼ ἐοῦσαν, ἐεικοσάβοια δʼ ἔδωκεν,
urn:cts:greekLit:tlg0012.tlg002.murray:1.432#ἶσα δέ μιν κεδνῇ ἀλόχῳ τίεν ἐν μεγάροισιν,
urn:cts:greekLit:tlg0012.tlg002.murray:1.433#εὐνῇ δʼ οὔ ποτʼ ἔμικτο, χόλον δʼ ἀλέεινε γυναικός·
urn:cts:greekLit:tlg0012.tlg002.murray:1.434#ἥ οἱ ἅμʼ αἰθομένας δαΐδας φέρε, καί ἑ μάλιστα
urn:cts:greekLit:tlg0012.tlg002.murray:1.435#δμῳάων φιλέεσκε,  καὶ ἔτρεφε τυτθὸν ἐόντα.
urn:cts:greekLit:tlg0012.tlg002.murray:1.436#ὤιξεν δὲ θύρας θαλάμου πύκα ποιητοῖο,
urn:cts:greekLit:tlg0012.tlg002.murray:1.437#ἕζετο δʼ ἐν λέκτρῳ, μαλακὸν δʼ ἔκδυνε χιτῶνα·
urn:cts:greekLit:tlg0012.tlg002.murray:1.438#καὶ τὸν μὲν γραίης πυκιμηδέος ἔμβαλε χερσίν.
urn:cts:greekLit:tlg0012.tlg002.murray:1.439#ἡ μὲν τὸν πτύξασα καὶ ἀσκήσασα χιτῶνα,
urn:cts:greekLit:tlg0012.tlg002.murray:1.440#πασσάλῳ ἀγκρεμάσασα παρὰ τρητοῖσι λέχεσσι
urn:cts:greekLit:tlg0012.tlg002.murray:1.441#βῆ ῥʼ ἴμεν ἐκ θαλάμοιο, θύρην δʼ ἐπέρυσσε κορώνῃ
urn:cts:greekLit:tlg0012.tlg002.murray:1.442#ἀργυρέῃ, ἐπὶ δὲ κληῖδʼ ἐτάνυσσεν ἱμάντι.
urn:cts:greekLit:tlg0012.tlg002.murray:1.443#ἔνθʼ ὅ γε παννύχιος, κεκαλυμμένος οἰὸς ἀώτῳ,
urn:cts:greekLit:tlg0012.tlg002.murray:1.444#βούλευε φρεσὶν ᾗσιν ὁδὸν τὴν πέφραδʼ Ἀθήνη.
urn:cts:greekLit:tlg0012.tlg002.murray:2.1#ἦμος δʼ ἠριγένεια φάνη ῥοδοδάκτυλος Ἠώς,
urn:cts:greekLit:tlg0012.tlg002.murray:2.2#ὤρνυτʼ ἄρʼ ἐξ εὐνῆφιν Ὀδυσσῆος φίλος υἱὸς
urn:cts:greekLit:tlg0012.tlg002.murray:2.3#εἵματα ἑσσάμενος, περὶ δὲ ξίφος ὀξὺ θέτʼ ὤμῳ,
urn:cts:greekLit:tlg0012.tlg002.murray:2.4#ποσσὶ δʼ ὑπὸ λιπαροῖσιν ἐδήσατο καλὰ πέδιλα,
urn:cts:greekLit:tlg0012.tlg002.murray:2.5#βῆ δʼ ἴμεν ἐκ θαλάμοιο θεῷ ἐναλίγκιος ἄντην.
urn:cts:greekLit:tlg0012.tlg002.murray:2.6#αἶψα δὲ κηρύκεσσι λιγυφθόγγοισι κέλευσε
urn:cts:greekLit:tlg0012.tlg002.murray:2.7#κηρύσσειν ἀγορήνδε κάρη κομόωντας Ἀχαιούς.
urn:cts:greekLit:tlg0012.tlg002.murray:2.8#οἱ μὲν ἐκήρυσσον, τοὶ δʼ ἠγείροντο μάλʼ ὦκα.
urn:cts:greekLit:tlg0012.tlg002.murray:2.9#αὐτὰρ ἐπεί ῥʼ ἤγερθεν ὁμηγερέες τʼ ἐγένοντο,
urn:cts:greekLit:tlg0012.tlg002.murray:2.10#βῆ ῥʼ ἴμεν εἰς ἀγορήν,  παλάμῃ δʼ ἔχε χάλκεον ἔγχος,
urn:cts:greekLit:tlg0012.tlg002.murray:2.11#οὐκ οἶος, ἅμα τῷ γε δύω κύνες ἀργοὶ ἕποντο.
urn:cts:greekLit:tlg0012.tlg002.murray:2.12#θεσπεσίην δʼ ἄρα τῷ γε χάριν κατέχευεν Ἀθήνη.
urn:cts:greekLit:tlg0012.tlg002.murray:2.13#τὸν δʼ ἄρα πάντες λαοὶ ἐπερχόμενον θηεῦντο·
urn:cts:greekLit:tlg0012.tlg002.murray:2.14#ἕζετο δʼ ἐν πατρὸς θώκῳ, εἶξαν δὲ γέροντες.
urn:cts:greekLit:tlg0012.tlg002.murray:2.15#τοῖσι δʼ ἔπειθʼ ἥρως Αἰγύπτιος ἦρχʼ ἀγορεύειν,
urn:cts:greekLit:tlg0012.tlg002.murray:2.16#ὃς δὴ γήραϊ κυφὸς ἔην καὶ μυρία ᾔδη.
urn:cts:greekLit:tlg0012.tlg002.murray:2.17#καὶ γὰρ τοῦ φίλος υἱὸς ἅμʼ ἀντιθέῳ Ὀδυσῆι
urn:cts:greekLit:tlg0012.tlg002.murray:2.18#Ἴλιον εἰς ἐύπωλον ἔβη κοίλῃς ἐνὶ νηυσίν,
urn:cts:greekLit:tlg0012.tlg002.murray:2.19#Ἄντιφος αἰχμητής· τὸν δʼ ἄγριος ἔκτανε Κύκλωψ
urn:cts:greekLit:tlg0012.tlg002.murray:2.20#ἐν σπῆι γλαφυρῷ,  πύματον δʼ ὡπλίσσατο δόρπον.
urn:cts:greekLit:tlg0012.tlg002.murray:2.21#τρεῖς δέ οἱ ἄλλοι ἔσαν, καὶ ὁ μὲν μνηστῆρσιν ὁμίλει,
urn:cts:greekLit:tlg0012.tlg002.murray:2.22#Εὐρύνομος, δύο δʼ αἰὲν ἔχον πατρώια ἔργα.
urn:cts:greekLit:tlg0012.tlg002.murray:2.23#ἀλλʼ οὐδʼ ὣς τοῦ λήθετʼ ὀδυρόμενος καὶ ἀχεύων.
urn:cts:greekLit:tlg0012.tlg002.murray:2.24#τοῦ ὅ γε δάκρυ χέων ἀγορήσατο καὶ μετέειπε·
urn:cts:greekLit:tlg0012.tlg002.murray:2.25#κέκλυτε δὴ νῦν μευ,  Ἰθακήσιοι, ὅττι κεν εἴπω·
urn:cts:greekLit:tlg0012.tlg002.murray:2.26#οὔτε ποθʼ ἡμετέρη ἀγορὴ γένετʼ οὔτε θόωκος
urn:cts:greekLit:tlg0012.tlg002.murray:2.27#ἐξ οὗ Ὀδυσσεὺς δῖος ἔβη κοίλῃς ἐνὶ νηυσί.
urn:cts:greekLit:tlg0012.tlg002.murray:2.28#νῦν δὲ τίς ὧδʼ ἤγειρε; τίνα χρειὼ τόσον ἵκει
urn:cts:greekLit:tlg0012.tlg002.murray:2.29#ἠὲ νέων ἀνδρῶν ἢ οἳ προγενέστεροί εἰσιν;
urn:cts:greekLit:tlg0012.tlg002.murray:2.30#ἠέ τινʼ ἀγγελίην στρατοῦ ἔκλυεν ἐρχομένοιο,
urn:cts:greekLit:tlg0012.tlg002.murray:2.31#ἥν χʼ ἡμῖν σάφα εἴποι, ὅτε πρότερός γε πύθοιτο;
urn:cts:greekLit:tlg0012.tlg002.murray:2.32#ἦέ τι δήμιον ἄλλο πιφαύσκεται ἠδʼ ἀγορεύει;
urn:cts:greekLit:tlg0012.tlg002.murray:2.33#ἐσθλός μοι δοκεῖ εἶναι, ὀνήμενος. εἴθε οἱ αὐτῷ
urn:cts:greekLit:tlg0012.tlg002.murray:2.34#Ζεὺς ἀγαθὸν τελέσειεν, ὅτι φρεσὶν ᾗσι μενοινᾷ.
urn:cts:greekLit:tlg0012.tlg002.murray:2.35#ὣς φάτο,  χαῖρε δὲ φήμῃ Ὀδυσσῆος φίλος υἱός,
urn:cts:greekLit:tlg0012.tlg002.murray:2.36#οὐδʼ ἄρʼ ἔτι δὴν ἧστο, μενοίνησεν δʼ ἀγορεύειν,
urn:cts:greekLit:tlg0012.tlg002.murray:2.37#στῆ δὲ μέσῃ ἀγορῇ· σκῆπτρον δέ οἱ ἔμβαλε χειρὶ
urn:cts:greekLit:tlg0012.tlg002.murray:2.38#κῆρυξ Πεισήνωρ πεπνυμένα μήδεα εἰδώς.
urn:cts:greekLit:tlg0012.tlg002.murray:2.39#πρῶτον ἔπειτα γέροντα καθαπτόμενος προσέειπεν·
urn:cts:greekLit:tlg0012.tlg002.murray:2.40#ὦ γέρον, οὐχ ἑκὰς οὗτος ἀνήρ, τάχα δʼ εἴσεαι αὐτός,
urn:cts:greekLit:tlg0012.tlg002.murray:2.41#ὃς λαὸν ἤγειρα· μάλιστα δέ μʼ ἄλγος ἱκάνει.
urn:cts:greekLit:tlg0012.tlg002.murray:2.42#οὔτε τινʼ ἀγγελίην στρατοῦ ἔκλυον ἐρχομένοιο,
urn:cts:greekLit:tlg0012.tlg002.murray:2.43#ἥν χʼ ὑμῖν σάφα εἴπω, ὅτε πρότερός γε πυθοίμην,
urn:cts:greekLit:tlg0012.tlg002.murray:2.44#οὔτε τι δήμιον ἄλλο πιφαύσκομαι οὐδʼ ἀγορεύω,
urn:cts:greekLit:tlg0012.tlg002.murray:2.45#ἀλλʼ ἐμὸν αὐτοῦ χρεῖος,  ὅ μοι κακὰ ἔμπεσεν οἴκῳ
urn:cts:greekLit:tlg0012.tlg002.murray:2.46#δοιά· τὸ μὲν πατέρʼ ἐσθλὸν ἀπώλεσα, ὅς ποτʼ ἐν ὑμῖν
urn:cts:greekLit:tlg0012.tlg002.murray:2.47#τοίσδεσσιν βασίλευε, πατὴρ δʼ ὣς ἤπιος ἦεν·
urn:cts:greekLit:tlg0012.tlg002.murray:2.48#νῦν δʼ αὖ καὶ πολὺ μεῖζον, ὃ δὴ τάχα οἶκον ἅπαντα
urn:cts:greekLit:tlg0012.tlg002.murray:2.49#πάγχυ διαρραίσει, βίοτον δʼ ἀπὸ πάμπαν ὀλέσσει.
urn:cts:greekLit:tlg0012.tlg002.murray:2.50#μητέρι μοι μνηστῆρες ἐπέχραον οὐκ ἐθελούσῃ,
urn:cts:greekLit:tlg0012.tlg002.murray:2.51#τῶν ἀνδρῶν φίλοι υἷες, οἳ ἐνθάδε γʼ εἰσὶν ἄριστοι,
urn:cts:greekLit:tlg0012.tlg002.murray:2.52#οἳ πατρὸς μὲν ἐς οἶκον ἀπερρίγασι νέεσθαι
urn:cts:greekLit:tlg0012.tlg002.murray:2.53#Ἰκαρίου, ὥς κʼ αὐτὸς ἐεδνώσαιτο θύγατρα,
urn:cts:greekLit:tlg0012.tlg002.murray:2.54#δοίη δʼ ᾧ κʼ ἐθέλοι καί οἱ κεχαρισμένος ἔλθοι·
urn:cts:greekLit:tlg0012.tlg002.murray:2.55#οἱ δʼ εἰς ἡμέτερον πωλεύμενοι ἤματα πάντα,
urn:cts:greekLit:tlg0012.tlg002.murray:2.56#βοῦς ἱερεύοντες καὶ ὄις καὶ πίονας αἶγας
urn:cts:greekLit:tlg0012.tlg002.murray:2.57#εἰλαπινάζουσιν πίνουσί τε αἴθοπα οἶνον
urn:cts:greekLit:tlg0012.tlg002.murray:2.58#μαψιδίως· τὰ δὲ πολλὰ κατάνεται. οὐ γὰρ ἔπʼ ἀνήρ,
urn:cts:greekLit:tlg0012.tlg002.murray:2.59#οἷος Ὀδυσσεὺς ἔσκεν, ἀρὴν ἀπὸ οἴκου ἀμῦναι.
urn:cts:greekLit:tlg0012.tlg002.murray:2.60#ἡμεῖς δʼ οὔ νύ τι τοῖοι ἀμυνέμεν· ἦ καὶ ἔπειτα
urn:cts:greekLit:tlg0012.tlg002.murray:2.61#λευγαλέοι τʼ ἐσόμεσθα καὶ οὐ δεδαηκότες ἀλκήν.
urn:cts:greekLit:tlg0012.tlg002.murray:2.62#ἦ τʼ ἂν ἀμυναίμην, εἴ μοι δύναμίς γε παρείη.
urn:cts:greekLit:tlg0012.tlg002.murray:2.63#οὐ γὰρ ἔτʼ ἀνσχετὰ ἔργα τετεύχαται, οὐδʼ ἔτι καλῶς
urn:cts:greekLit:tlg0012.tlg002.murray:2.64#οἶκος ἐμὸς διόλωλε. νεμεσσήθητε καὶ αὐτοί,
urn:cts:greekLit:tlg0012.tlg002.murray:2.65#ἄλλους τʼ αἰδέσθητε περικτίονας ἀνθρώπους,
urn:cts:greekLit:tlg0012.tlg002.murray:2.66#οἳ περιναιετάουσι· θεῶν δʼ ὑποδείσατε μῆνιν,
urn:cts:greekLit:tlg0012.tlg002.murray:2.67#μή τι μεταστρέψωσιν ἀγασσάμενοι κακὰ ἔργα.
urn:cts:greekLit:tlg0012.tlg002.murray:2.68#λίσσομαι ἠμὲν Ζηνὸς Ὀλυμπίου ἠδὲ Θέμιστος,
urn:cts:greekLit:tlg0012.tlg002.murray:2.69#ἥ τʼ ἀνδρῶν ἀγορὰς ἠμὲν λύει ἠδὲ καθίζει·
urn:cts:greekLit:tlg0012.tlg002.murray:2.70#σχέσθε,  φίλοι, καί μʼ οἶον ἐάσατε πένθεϊ λυγρῷ
urn:cts:greekLit:tlg0012.tlg002.murray:2.71#τείρεσθʼ, εἰ μή πού τι πατὴρ ἐμὸς ἐσθλὸς Ὀδυσσεὺς
urn:cts:greekLit:tlg0012.tlg002.murray:2.72#δυσμενέων κάκʼ ἔρεξεν ἐυκνήμιδας Ἀχαιούς,
urn:cts:greekLit:tlg0012.tlg002.murray:2.73#τῶν μʼ ἀποτινύμενοι κακὰ ῥέζετε δυσμενέοντες,
urn:cts:greekLit:tlg0012.tlg002.murray:2.74#τούτους ὀτρύνοντες. ἐμοὶ δέ κε κέρδιον εἴη
urn:cts:greekLit:tlg0012.tlg002.murray:2.75#ὑμέας ἐσθέμεναι κειμήλιά τε πρόβασίν τε.
urn:cts:greekLit:tlg0012.tlg002.murray:2.76#εἴ χʼ ὑμεῖς γε φάγοιτε, τάχʼ ἄν ποτε καὶ τίσις εἴη·
urn:cts:greekLit:tlg0012.tlg002.murray:2.77#τόφρα γὰρ ἂν κατὰ ἄστυ ποτιπτυσσοίμεθα μύθῳ
urn:cts:greekLit:tlg0012.tlg002.murray:2.78#χρήματʼ ἀπαιτίζοντες, ἕως κʼ ἀπὸ πάντα δοθείη·
urn:cts:greekLit:tlg0012.tlg002.murray:2.79#νῦν δέ μοι ἀπρήκτους ὀδύνας ἐμβάλλετε θυμῷ.
urn:cts:greekLit:tlg0012.tlg002.murray:2.80#ὣς φάτο χωόμενος,  ποτὶ δὲ σκῆπτρον βάλε γαίῃ
urn:cts:greekLit:tlg0012.tlg002.murray:2.81#δάκρυʼ ἀναπρήσας· οἶκτος δʼ ἕλε λαὸν ἅπαντα.
urn:cts:greekLit:tlg0012.tlg002.murray:2.82#ἔνθʼ ἄλλοι μὲν πάντες ἀκὴν ἔσαν, οὐδέ τις ἔτλη
urn:cts:greekLit:tlg0012.tlg002.murray:2.83#Τηλέμαχον μύθοισιν ἀμείψασθαι χαλεποῖσιν·
urn:cts:greekLit:tlg0012.tlg002.murray:2.84#Ἀντίνοος δέ μιν οἶος ἀμειβόμενος προσέειπε·
urn:cts:greekLit:tlg0012.tlg002.murray:2.85#Τηλέμαχʼ ὑψαγόρη,  μένος ἄσχετε, ποῖον ἔειπες
urn:cts:greekLit:tlg0012.tlg002.murray:2.86#ἡμέας αἰσχύνων· ἐθέλοις δέ κε μῶμον ἀνάψαι.
urn:cts:greekLit:tlg0012.tlg002.murray:2.87#σοὶ δʼ οὔ τι μνηστῆρες Ἀχαιῶν αἴτιοί εἰσιν,
urn:cts:greekLit:tlg0012.tlg002.murray:2.88#ἀλλὰ φίλη μήτηρ, ἥ τοι πέρι κέρδεα οἶδεν.
urn:cts:greekLit:tlg0012.tlg002.murray:2.89#ἤδη γὰρ τρίτον ἐστὶν ἔτος, τάχα δʼ εἶσι τέταρτον,
urn:cts:greekLit:tlg0012.tlg002.murray:2.90#ἐξ οὗ ἀτέμβει θυμὸν ἐνὶ στήθεσσιν Ἀχαιῶν.
urn:cts:greekLit:tlg0012.tlg002.murray:2.91#πάντας μέν ῥʼ ἔλπει καὶ ὑπίσχεται ἀνδρὶ ἑκάστῳ
urn:cts:greekLit:tlg0012.tlg002.murray:2.92#ἀγγελίας προϊεῖσα, νόος δέ οἱ ἄλλα μενοινᾷ.
urn:cts:greekLit:tlg0012.tlg002.murray:2.93#ἡ δὲ δόλον τόνδʼ ἄλλον ἐνὶ φρεσὶ μερμήριξε·
urn:cts:greekLit:tlg0012.tlg002.murray:2.94#στησαμένη μέγαν ἱστὸν ἐνὶ μεγάροισιν ὕφαινε,
urn:cts:greekLit:tlg0012.tlg002.murray:2.95#λεπτὸν καὶ περίμετρον· ἄφαρ δʼ ἡμῖν μετέειπε·
urn:cts:greekLit:tlg0012.tlg002.murray:2.96#κοῦροι ἐμοὶ μνηστῆρες, ἐπεὶ θάνε δῖος Ὀδυσσεύς,
urn:cts:greekLit:tlg0012.tlg002.murray:2.97#μίμνετʼ ἐπειγόμενοι τὸν ἐμὸν γάμον, εἰς ὅ κε φᾶρος
urn:cts:greekLit:tlg0012.tlg002.murray:2.98#ἐκτελέσω, μή μοι μεταμώνια νήματʼ ὄληται,
urn:cts:greekLit:tlg0012.tlg002.murray:2.99#Λαέρτῃ ἥρωι ταφήιον, εἰς ὅτε κέν μιν
urn:cts:greekLit:tlg0012.tlg002.murray:2.100#μοῖρʼ ὀλοὴ καθέλῃσι τανηλεγέος θανάτοιο,
urn:cts:greekLit:tlg0012.tlg002.murray:2.101#μή τίς μοι κατὰ δῆμον Ἀχαιϊάδων νεμεσήσῃ.
urn:cts:greekLit:tlg0012.tlg002.murray:2.102#αἴ κεν ἄτερ σπείρου κεῖται πολλὰ κτεατίσσας.
urn:cts:greekLit:tlg0012.tlg002.murray:2.103#ὣς ἔφαθʼ, ἡμῖν δʼ αὖτʼ ἐπεπείθετο θυμὸς ἀγήνωρ.
urn:cts:greekLit:tlg0012.tlg002.murray:2.104#ἔνθα καὶ ἠματίη μὲν ὑφαίνεσκεν μέγαν ἱστόν,
urn:cts:greekLit:tlg0012.tlg002.murray:2.105#νύκτας δʼ ἀλλύεσκεν,  ἐπεὶ δαΐδας παραθεῖτο.
urn:cts:greekLit:tlg0012.tlg002.murray:2.106#ὣς τρίετες μὲν ἔληθε δόλῳ καὶ ἔπειθεν Ἀχαιούς·
urn:cts:greekLit:tlg0012.tlg002.murray:2.107#ἀλλʼ ὅτε τέτρατον ἦλθεν ἔτος καὶ ἐπήλυθον ὧραι,
urn:cts:greekLit:tlg0012.tlg002.murray:2.108#καὶ τότε δή τις ἔειπε γυναικῶν, ἣ σάφα ᾔδη,
urn:cts:greekLit:tlg0012.tlg002.murray:2.109#καὶ τήν γʼ ἀλλύουσαν ἐφεύρομεν ἀγλαὸν ἱστόν.
urn:cts:greekLit:tlg0012.tlg002.murray:2.110#ὣς τὸ μὲν ἐξετέλεσσε καὶ οὐκ ἐθέλουσʼ ὑπʼ ἀνάγκης·
urn:cts:greekLit:tlg0012.tlg002.murray:2.111#σοὶ δʼ ὧδε μνηστῆρες ὑποκρίνονται, ἵνʼ εἰδῇς
urn:cts:greekLit:tlg0012.tlg002.murray:2.112#αὐτὸς σῷ θυμῷ, εἰδῶσι δὲ πάντες Ἀχαιοί·
urn:cts:greekLit:tlg0012.tlg002.murray:2.113#μητέρα σὴν ἀπόπεμψον, ἄνωχθι δέ μιν γαμέεσθαι
urn:cts:greekLit:tlg0012.tlg002.murray:2.114#τῷ ὅτεῴ τε πατὴρ κέλεται καὶ ἁνδάνει αὐτῇ.
urn:cts:greekLit:tlg0012.tlg002.murray:2.115#εἰ δʼ ἔτʼ ἀνιήσει γε πολὺν χρόνον υἷας Ἀχαιῶν,
urn:cts:greekLit:tlg0012.tlg002.murray:2.116#τὰ φρονέουσʼ ἀνὰ θυμόν, ὅ οἱ πέρι δῶκεν Ἀθήνη
urn:cts:greekLit:tlg0012.tlg002.murray:2.117#ἔργα τʼ ἐπίστασθαι περικαλλέα καὶ φρένας ἐσθλὰς
urn:cts:greekLit:tlg0012.tlg002.murray:2.118#κέρδεά θʼ, οἷʼ οὔ πώ τινʼ ἀκούομεν οὐδὲ παλαιῶν,
urn:cts:greekLit:tlg0012.tlg002.murray:2.119#τάων αἳ πάρος ἦσαν ἐυπλοκαμῖδες Ἀχαιαί,
urn:cts:greekLit:tlg0012.tlg002.murray:2.120#Τυρώ τʼ Ἀλκμήνη τε ἐυστέφανός τε Μυκήνη·
urn:cts:greekLit:tlg0012.tlg002.murray:2.121#τάων οὔ τις ὁμοῖα νοήματα Πηνελοπείῃ
urn:cts:greekLit:tlg0012.tlg002.murray:2.122#ᾔδη· ἀτὰρ μὲν τοῦτό γʼ ἐναίσιμον οὐκ ἐνόησε.
urn:cts:greekLit:tlg0012.tlg002.murray:2.123#τόφρα γὰρ οὖν βίοτόν τε τεὸν καὶ κτήματʼ ἔδονται,
urn:cts:greekLit:tlg0012.tlg002.murray:2.124#ὄφρα κε κείνη τοῦτον ἔχῃ νόον, ὅν τινά οἱ νῦν
urn:cts:greekLit:tlg0012.tlg002.murray:2.125#ἐν στήθεσσι τιθεῖσι θεοί.  μέγα μὲν κλέος αὐτῇ
urn:cts:greekLit:tlg0012.tlg002.murray:2.126#ποιεῖτʼ, αὐτὰρ σοί γε ποθὴν πολέος βιότοιο.
urn:cts:greekLit:tlg0012.tlg002.murray:2.127#ἡμεῖς δʼ οὔτʼ ἐπὶ ἔργα πάρος γʼ ἴμεν οὔτε πῃ ἄλλῃ,
urn:cts:greekLit:tlg0012.tlg002.murray:2.128#πρίν γʼ αὐτὴν γήμασθαι Ἀχαιῶν ᾧ κʼ ἐθέλῃσι.
urn:cts:greekLit:tlg0012.tlg002.murray:2.129#τὸν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:2.130#Ἀντίνοʼ,  οὔ πως ἔστι δόμων ἀέκουσαν ἀπῶσαι
urn:cts:greekLit:tlg0012.tlg002.murray:2.131#ἥ μʼ ἔτεχʼ, ἥ μʼ ἔθρεψε· πατὴρ δʼ ἐμὸς ἄλλοθι γαίης,
urn:cts:greekLit:tlg0012.tlg002.murray:2.132#ζώει ὅ γʼ ἦ τέθνηκε· κακὸν δέ με πόλλʼ ἀποτίνειν
urn:cts:greekLit:tlg0012.tlg002.murray:2.133#Ἰκαρίῳ, αἴ κʼ αὐτὸς ἑκὼν ἀπὸ μητέρα πέμψω.
urn:cts:greekLit:tlg0012.tlg002.murray:2.134#ἐκ γὰρ τοῦ πατρὸς κακὰ πείσομαι, ἄλλα δὲ δαίμων
urn:cts:greekLit:tlg0012.tlg002.murray:2.135#δώσει,  ἐπεὶ μήτηρ στυγερὰς ἀρήσετʼ ἐρινῦς
urn:cts:greekLit:tlg0012.tlg002.murray:2.136#οἴκου ἀπερχομένη· νέμεσις δέ μοι ἐξ ἀνθρώπων
urn:cts:greekLit:tlg0012.tlg002.murray:2.137#ἔσσεται· ὣς οὐ τοῦτον ἐγώ ποτε μῦθον ἐνίψω.
urn:cts:greekLit:tlg0012.tlg002.murray:2.138#ὑμέτερος δʼ εἰ μὲν θυμὸς νεμεσίζεται αὐτῶν,
urn:cts:greekLit:tlg0012.tlg002.murray:2.139#ἔξιτέ μοι μεγάρων, ἄλλας δʼ ἀλεγύνετε δαῖτας
urn:cts:greekLit:tlg0012.tlg002.murray:2.140#ὑμὰ κτήματʼ ἔδοντες ἀμειβόμενοι κατὰ οἴκους.
urn:cts:greekLit:tlg0012.tlg002.murray:2.141#εἰ δʼ ὑμῖν δοκέει τόδε λωίτερον καὶ ἄμεινον
urn:cts:greekLit:tlg0012.tlg002.murray:2.142#ἔμμεναι, ἀνδρὸς ἑνὸς βίοτον νήποινον ὀλέσθαι,
urn:cts:greekLit:tlg0012.tlg002.murray:2.143#κείρετʼ· ἐγὼ δὲ θεοὺς ἐπιβώσομαι αἰὲν ἐόντας,
urn:cts:greekLit:tlg0012.tlg002.murray:2.144#αἴ κέ ποθι Ζεὺς δῷσι παλίντιτα ἔργα γενέσθαι.
urn:cts:greekLit:tlg0012.tlg002.murray:2.145#νήποινοί κεν ἔπειτα δόμων ἔντοσθεν ὄλοισθε.
urn:cts:greekLit:tlg0012.tlg002.murray:2.146#ὣς φάτο Τηλέμαχος, τῷ δʼ αἰετὼ εὐρύοπα Ζεὺς
urn:cts:greekLit:tlg0012.tlg002.murray:2.147#ὑψόθεν ἐκ κορυφῆς ὄρεος προέηκε πέτεσθαι.
urn:cts:greekLit:tlg0012.tlg002.murray:2.148#τὼ δʼ ἕως μέν ῥʼ ἐπέτοντο μετὰ πνοιῇς ἀνέμοιο
urn:cts:greekLit:tlg0012.tlg002.murray:2.149#πλησίω ἀλλήλοισι τιταινομένω πτερύγεσσιν·
urn:cts:greekLit:tlg0012.tlg002.murray:2.150#ἀλλʼ ὅτε δὴ μέσσην ἀγορὴν πολύφημον ἱκέσθην,
urn:cts:greekLit:tlg0012.tlg002.murray:2.151#ἔνθʼ ἐπιδινηθέντε τιναξάσθην πτερὰ πυκνά,
urn:cts:greekLit:tlg0012.tlg002.murray:2.152#ἐς δʼ ἰδέτην πάντων κεφαλάς, ὄσσοντο δʼ ὄλεθρον·
urn:cts:greekLit:tlg0012.tlg002.murray:2.153#δρυψαμένω δʼ ὀνύχεσσι παρειὰς ἀμφί τε δειρὰς
urn:cts:greekLit:tlg0012.tlg002.murray:2.154#δεξιὼ ἤιξαν διά τʼ οἰκία καὶ πόλιν αὐτῶν.
urn:cts:greekLit:tlg0012.tlg002.murray:2.155#θάμβησαν δʼ ὄρνιθας,  ἐπεὶ ἴδον ὀφθαλμοῖσιν·
urn:cts:greekLit:tlg0012.tlg002.murray:2.156#ὥρμηναν δʼ ἀνὰ θυμὸν ἅ περ τελέεσθαι ἔμελλον.
urn:cts:greekLit:tlg0012.tlg002.murray:2.157#τοῖσι δὲ καὶ μετέειπε γέρων ἥρως Ἁλιθέρσης
urn:cts:greekLit:tlg0012.tlg002.murray:2.158#Μαστορίδης· ὁ γὰρ οἶος ὁμηλικίην ἐκέκαστο
urn:cts:greekLit:tlg0012.tlg002.murray:2.159#ὄρνιθας γνῶναι καὶ ἐναίσιμα μυθήσασθαι·
urn:cts:greekLit:tlg0012.tlg002.murray:2.160#ὅ σφιν ἐὺ φρονέων ἀγορήσατο καὶ μετέειπε·
urn:cts:greekLit:tlg0012.tlg002.murray:2.161#κέκλυτε δὴ νῦν μευ, Ἰθακήσιοι, ὅττι κεν εἴπω·
urn:cts:greekLit:tlg0012.tlg002.murray:2.162#μνηστῆρσιν δὲ μάλιστα πιφαυσκόμενος τάδε εἴρω·
urn:cts:greekLit:tlg0012.tlg002.murray:2.163#τοῖσιν γὰρ μέγα πῆμα κυλίνδεται· οὐ γὰρ Ὀδυσσεὺς
urn:cts:greekLit:tlg0012.tlg002.murray:2.164#δὴν ἀπάνευθε φίλων ὧν ἔσσεται, ἀλλά που ἤδη
urn:cts:greekLit:tlg0012.tlg002.murray:2.165#ἐγγὺς ἐὼν τοῖσδεσσι φόνον καὶ κῆρα φυτεύει
urn:cts:greekLit:tlg0012.tlg002.murray:2.166#πάντεσσιν· πολέσιν δὲ καὶ ἄλλοισιν κακὸν ἔσται,
urn:cts:greekLit:tlg0012.tlg002.murray:2.167#οἳ νεμόμεσθʼ Ἰθάκην ἐυδείελον. ἀλλὰ πολὺ πρὶν
urn:cts:greekLit:tlg0012.tlg002.murray:2.168#φραζώμεσθʼ, ὥς κεν καταπαύσομεν· οἱ δὲ καὶ αὐτοὶ
urn:cts:greekLit:tlg0012.tlg002.murray:2.169#παυέσθων· καὶ γάρ σφιν ἄφαρ τόδε λώιόν ἐστιν.
urn:cts:greekLit:tlg0012.tlg002.murray:2.170#οὐ γὰρ ἀπείρητος μαντεύομαι,  ἀλλʼ ἐὺ εἰδώς·
urn:cts:greekLit:tlg0012.tlg002.murray:2.171#καὶ γὰρ κείνῳ φημὶ τελευτηθῆναι ἅπαντα,
urn:cts:greekLit:tlg0012.tlg002.murray:2.172#ὥς οἱ ἐμυθεόμην, ὅτε Ἴλιον εἰσανέβαινον
urn:cts:greekLit:tlg0012.tlg002.murray:2.173#Ἀργεῖοι, μετὰ δέ σφιν ἔβη πολύμητις Ὀδυσσεύς.
urn:cts:greekLit:tlg0012.tlg002.murray:2.174#φῆν κακὰ πολλὰ παθόντʼ, ὀλέσαντʼ ἄπο πάντας ἑταίρους,
urn:cts:greekLit:tlg0012.tlg002.murray:2.175#ἄγνωστον πάντεσσιν ἐεικοστῷ ἐνιαυτῷ
urn:cts:greekLit:tlg0012.tlg002.murray:2.176#οἴκαδʼ ἐλεύσεσθαι· τὰ δὲ δὴ νῦν πάντα τελεῖται.
urn:cts:greekLit:tlg0012.tlg002.murray:2.177#τὸν δʼ αὖτʼ Εὐρύμαχος Πολύβου πάϊς ἀντίον ηὔδα·
urn:cts:greekLit:tlg0012.tlg002.murray:2.178#ὦ γέρον, εἰ δʼ ἄγε νῦν μαντεύεο σοῖσι τέκεσσιν
urn:cts:greekLit:tlg0012.tlg002.murray:2.179#οἴκαδʼ ἰών, μή πού τι κακὸν πάσχωσιν ὀπίσσω·
urn:cts:greekLit:tlg0012.tlg002.murray:2.180#ταῦτα δʼ ἐγὼ σέο πολλὸν ἀμείνων μαντεύεσθαι.
urn:cts:greekLit:tlg0012.tlg002.murray:2.181#ὄρνιθες δέ τε πολλοὶ ὑπʼ αὐγὰς ἠελίοιο
urn:cts:greekLit:tlg0012.tlg002.murray:2.182#φοιτῶσʼ, οὐδέ τε πάντες ἐναίσιμοι· αὐτὰρ Ὀδυσσεὺς
urn:cts:greekLit:tlg0012.tlg002.murray:2.183#ὤλετο τῆλʼ, ὡς καὶ σὺ καταφθίσθαι σὺν ἐκείνῳ
urn:cts:greekLit:tlg0012.tlg002.murray:2.184#ὤφελες. οὐκ ἂν τόσσα θεοπροπέων ἀγόρευες,
urn:cts:greekLit:tlg0012.tlg002.murray:2.185#οὐδέ κε Τηλέμαχον κεχολωμένον ὧδʼ ἀνιείης,
urn:cts:greekLit:tlg0012.tlg002.murray:2.186#σῷ οἴκῳ δῶρον ποτιδέγμενος, αἴ κε πόρῃσιν.
urn:cts:greekLit:tlg0012.tlg002.murray:2.187#ἀλλʼ ἔκ τοι ἐρέω, τὸ δὲ καὶ τετελεσμένον ἔσται·
urn:cts:greekLit:tlg0012.tlg002.murray:2.188#αἴ κε νεώτερον ἄνδρα παλαιά τε πολλά τε εἰδὼς
urn:cts:greekLit:tlg0012.tlg002.murray:2.189#παρφάμενος ἐπέεσσιν ἐποτρύνῃς χαλεπαίνειν,
urn:cts:greekLit:tlg0012.tlg002.murray:2.190#αὐτῷ μέν οἱ πρῶτον ἀνιηρέστερον ἔσται,
urn:cts:greekLit:tlg0012.tlg002.murray:2.191#πρῆξαι δʼ ἔμπης οὔ τι δυνήσεται εἵνεκα τῶνδε·
urn:cts:greekLit:tlg0012.tlg002.murray:2.192#σοὶ δέ, γέρον, θωὴν ἐπιθήσομεν, ἥν κʼ ἐνὶ θυμῷ
urn:cts:greekLit:tlg0012.tlg002.murray:2.193#τίνων ἀσχάλλῃς· χαλεπὸν δέ τοι ἔσσεται ἄλγος.
urn:cts:greekLit:tlg0012.tlg002.murray:2.194#Τηλεμάχῳ δʼ ἐν πᾶσιν ἐγὼν ὑποθήσομαι αὐτός·
urn:cts:greekLit:tlg0012.tlg002.murray:2.195#μητέρα ἣν ἐς πατρὸς ἀνωγέτω ἀπονέεσθαι·
urn:cts:greekLit:tlg0012.tlg002.murray:2.196#οἱ δὲ γάμον τεύξουσι καὶ ἀρτυνέουσιν ἔεδνα
urn:cts:greekLit:tlg0012.tlg002.murray:2.197#πολλὰ μάλʼ, ὅσσα ἔοικε φίλης ἐπὶ παιδὸς ἕπεσθαι.
urn:cts:greekLit:tlg0012.tlg002.murray:2.198#οὐ γὰρ πρὶν παύσεσθαι ὀίομαι υἷας Ἀχαιῶν
urn:cts:greekLit:tlg0012.tlg002.murray:2.199#μνηστύος ἀργαλέης, ἐπεὶ οὔ τινα δείδιμεν ἔμπης,
urn:cts:greekLit:tlg0012.tlg002.murray:2.200#οὔτʼ οὖν Τηλέμαχον μάλα περ πολύμυθον ἐόντα,
urn:cts:greekLit:tlg0012.tlg002.murray:2.201#οὔτε θεοπροπίης ἐμπαζόμεθʼ, ἣν σύ, γεραιέ,
urn:cts:greekLit:tlg0012.tlg002.murray:2.202#μυθέαι ἀκράαντον, ἀπεχθάνεαι δʼ ἔτι μᾶλλον.
urn:cts:greekLit:tlg0012.tlg002.murray:2.203#χρήματα δʼ αὖτε κακῶς βεβρώσεται, οὐδέ ποτʼ ἶσα
urn:cts:greekLit:tlg0012.tlg002.murray:2.204#ἔσσεται, ὄφρα κεν ἥ γε διατρίβῃσιν Ἀχαιοὺς
urn:cts:greekLit:tlg0012.tlg002.murray:2.205#ὃν γάμον· ἡμεῖς δʼ αὖ ποτιδέγμενοι ἤματα πάντα
urn:cts:greekLit:tlg0012.tlg002.murray:2.206#εἵνεκα τῆς ἀρετῆς ἐριδαίνομεν, οὐδὲ μετʼ ἄλλας
urn:cts:greekLit:tlg0012.tlg002.murray:2.207#ἐρχόμεθʼ, ἃς ἐπιεικὲς ὀπυιέμεν ἐστὶν ἑκάστῳ.
urn:cts:greekLit:tlg0012.tlg002.murray:2.208#τὸν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:2.209#Εὐρύμαχʼ ἠδὲ καὶ ἄλλοι, ὅσοι μνηστῆρες ἀγαυοί,
urn:cts:greekLit:tlg0012.tlg002.murray:2.210#ταῦτα μὲν οὐχ ὑμέας ἔτι λίσσομαι οὐδʼ ἀγορεύω·
urn:cts:greekLit:tlg0012.tlg002.murray:2.211#ἤδη γὰρ τὰ ἴσασι θεοὶ καὶ πάντες Ἀχαιοί.
urn:cts:greekLit:tlg0012.tlg002.murray:2.212#ἀλλʼ ἄγε μοι δότε νῆα θοὴν καὶ εἴκοσʼ ἑταίρους,
urn:cts:greekLit:tlg0012.tlg002.murray:2.213#οἵ κέ μοι ἔνθα καὶ ἔνθα διαπρήσσωσι κέλευθον.
urn:cts:greekLit:tlg0012.tlg002.murray:2.214#εἶμι γὰρ ἐς Σπάρτην τε καὶ ἐς Πύλον ἠμαθόεντα
urn:cts:greekLit:tlg0012.tlg002.murray:2.215#νόστον πευσόμενος πατρὸς δὴν οἰχομένοιο,
urn:cts:greekLit:tlg0012.tlg002.murray:2.216#ἤν τίς μοι εἴπῃσι βροτῶν ἢ ὄσσαν ἀκούσω
urn:cts:greekLit:tlg0012.tlg002.murray:2.217#ἐκ Διός, ἥ τε μάλιστα φέρει κλέος ἀνθρώποισιν·
urn:cts:greekLit:tlg0012.tlg002.murray:2.218#εἰ μέν κεν πατρὸς βίοτον καὶ νόστον ἀκούσω,
urn:cts:greekLit:tlg0012.tlg002.murray:2.219#ἦ τʼ ἄν, τρυχόμενός περ, ἔτι τλαίην ἐνιαυτόν·
urn:cts:greekLit:tlg0012.tlg002.murray:2.220#εἰ δέ κε τεθνηῶτος ἀκούσω μηδʼ ἔτʼ ἐόντος,
urn:cts:greekLit:tlg0012.tlg002.murray:2.221#νοστήσας δὴ ἔπειτα φίλην ἐς πατρίδα γαῖαν
urn:cts:greekLit:tlg0012.tlg002.murray:2.222#σῆμά τέ οἱ χεύω καὶ ἐπὶ κτέρεα κτερεΐξω
urn:cts:greekLit:tlg0012.tlg002.murray:2.223#πολλὰ μάλʼ, ὅσσα ἔοικε, καὶ ἀνέρι μητέρα δώσω.
urn:cts:greekLit:tlg0012.tlg002.murray:2.224#ἦ τοι ὅ γʼ ὣς εἰπὼν κατʼ ἄρʼ ἕζετο, τοῖσι δʼ ἀνέστη
urn:cts:greekLit:tlg0012.tlg002.murray:2.225#Μέντωρ,  ὅς ῥʼ Ὀδυσῆος ἀμύμονος ἦεν ἑταῖρος,
urn:cts:greekLit:tlg0012.tlg002.murray:2.226#καὶ οἱ ἰὼν ἐν νηυσὶν ἐπέτρεπεν οἶκον ἅπαντα,
urn:cts:greekLit:tlg0012.tlg002.murray:2.227#πείθεσθαί τε γέροντι καὶ ἔμπεδα πάντα φυλάσσειν·
urn:cts:greekLit:tlg0012.tlg002.murray:2.228#ὅ σφιν ἐὺ φρονέων ἀγορήσατο καὶ μετέειπεν·
urn:cts:greekLit:tlg0012.tlg002.murray:2.229#κέκλυτε δὴ νῦν μευ, Ἰθακήσιοι, ὅττι κεν εἴπω·
urn:cts:greekLit:tlg0012.tlg002.murray:2.230#μή τις ἔτι πρόφρων ἀγανὸς καὶ ἤπιος ἔστω
urn:cts:greekLit:tlg0012.tlg002.murray:2.231#σκηπτοῦχος βασιλεύς, μηδὲ φρεσὶν αἴσιμα εἰδώς,
urn:cts:greekLit:tlg0012.tlg002.murray:2.232#ἀλλʼ αἰεὶ χαλεπός τʼ εἴη καὶ αἴσυλα ῥέζοι·
urn:cts:greekLit:tlg0012.tlg002.murray:2.233#ὡς οὔ τις μέμνηται Ὀδυσσῆος θείοιο
urn:cts:greekLit:tlg0012.tlg002.murray:2.234#λαῶν οἷσιν ἄνασσε, πατὴρ δʼ ὣς ἤπιος ἦεν.
urn:cts:greekLit:tlg0012.tlg002.murray:2.235#ἀλλʼ ἦ τοι μνηστῆρας ἀγήνορας οὔ τι μεγαίρω
urn:cts:greekLit:tlg0012.tlg002.murray:2.236#ἔρδειν ἔργα βίαια κακορραφίῃσι νόοιο·
urn:cts:greekLit:tlg0012.tlg002.murray:2.237#σφὰς γὰρ παρθέμενοι κεφαλὰς κατέδουσι βιαίως
urn:cts:greekLit:tlg0012.tlg002.murray:2.238#οἶκον Ὀδυσσῆος, τὸν δʼ οὐκέτι φασὶ νέεσθαι.
urn:cts:greekLit:tlg0012.tlg002.murray:2.239#νῦν δʼ ἄλλῳ δήμῳ νεμεσίζομαι, οἷον ἅπαντες
urn:cts:greekLit:tlg0012.tlg002.murray:2.240#ἧσθʼ ἄνεῳ,  ἀτὰρ οὔ τι καθαπτόμενοι ἐπέεσσι
urn:cts:greekLit:tlg0012.tlg002.murray:2.241#παύρους μνηστῆρας καταπαύετε πολλοὶ ἐόντες.
urn:cts:greekLit:tlg0012.tlg002.murray:2.242#τὸν δʼ Εὐηνορίδης Λειώκριτος ἀντίον ηὔδα·
urn:cts:greekLit:tlg0012.tlg002.murray:2.243#Μέντορ ἀταρτηρέ, φρένας ἠλεέ, ποῖον ἔειπες
urn:cts:greekLit:tlg0012.tlg002.murray:2.244#ἡμέας ὀτρύνων καταπαυέμεν. ἀργαλέον δὲ
urn:cts:greekLit:tlg0012.tlg002.murray:2.245#ἀνδράσι καὶ πλεόνεσσι μαχήσασθαι περὶ δαιτί.
urn:cts:greekLit:tlg0012.tlg002.murray:2.246#εἴ περ γάρ κʼ Ὀδυσεὺς Ἰθακήσιος αὐτὸς ἐπελθὼν
urn:cts:greekLit:tlg0012.tlg002.murray:2.247#δαινυμένους κατὰ δῶμα ἑὸν μνηστῆρας ἀγαυοὺς
urn:cts:greekLit:tlg0012.tlg002.murray:2.248#ἐξελάσαι μεγάροιο μενοινήσειʼ ἐνὶ θυμῷ,
urn:cts:greekLit:tlg0012.tlg002.murray:2.249#οὔ κέν οἱ κεχάροιτο γυνή, μάλα περ χατέουσα,
urn:cts:greekLit:tlg0012.tlg002.murray:2.250#ἐλθόντʼ,  ἀλλά κεν αὐτοῦ ἀεικέα πότμον ἐπίσποι,
urn:cts:greekLit:tlg0012.tlg002.murray:2.251#εἰ πλεόνεσσι μάχοιτο· σὺ δʼ οὐ κατὰ μοῖραν ἔειπες.
urn:cts:greekLit:tlg0012.tlg002.murray:2.252#ἀλλʼ ἄγε, λαοὶ μὲν σκίδνασθʼ ἐπὶ ἔργα ἕκαστος,
urn:cts:greekLit:tlg0012.tlg002.murray:2.253#τούτῳ δʼ ὀτρυνέει Μέντωρ ὁδὸν ἠδʼ Ἁλιθέρσης,
urn:cts:greekLit:tlg0012.tlg002.murray:2.254#οἵ τέ οἱ ἐξ ἀρχῆς πατρώιοί εἰσιν ἑταῖροι.
urn:cts:greekLit:tlg0012.tlg002.murray:2.255#ἀλλʼ ὀίω,  καὶ δηθὰ καθήμενος ἀγγελιάων
urn:cts:greekLit:tlg0012.tlg002.murray:2.256#πεύσεται εἰν Ἰθάκῃ, τελέει δʼ ὁδὸν οὔ ποτε ταύτην.
urn:cts:greekLit:tlg0012.tlg002.murray:2.257#ὣς ἄρʼ ἐφώνησεν, λῦσεν δʼ ἀγορὴν αἰψηρήν.
urn:cts:greekLit:tlg0012.tlg002.murray:2.258#οἱ μὲν ἄρʼ ἐσκίδναντο ἑὰ πρὸς δώμαθʼ ἕκαστος,
urn:cts:greekLit:tlg0012.tlg002.murray:2.259#μνηστῆρες δʼ ἐς δώματʼ ἴσαν θείου Ὀδυσῆος.
urn:cts:greekLit:tlg0012.tlg002.murray:2.260#Τηλέμαχος δʼ ἀπάνευθε κιὼν ἐπὶ θῖνα θαλάσσης,
urn:cts:greekLit:tlg0012.tlg002.murray:2.261#χεῖρας νιψάμενος πολιῆς ἁλὸς εὔχετʼ Ἀθήνῃ·
urn:cts:greekLit:tlg0012.tlg002.murray:2.262#κλῦθί μευ, ὃ χθιζὸς θεὸς ἤλυθες ἡμέτερον δῶ
urn:cts:greekLit:tlg0012.tlg002.murray:2.263#καὶ μʼ ἐν νηὶ κέλευσας ἐπʼ ἠεροειδέα πόντον
urn:cts:greekLit:tlg0012.tlg002.murray:2.264#νόστον πευσόμενον πατρὸς δὴν οἰχομένοιο
urn:cts:greekLit:tlg0012.tlg002.murray:2.265#ἔρχεσθαι· τὰ δὲ πάντα διατρίβουσιν Ἀχαιοί,
urn:cts:greekLit:tlg0012.tlg002.murray:2.266#μνηστῆρες δὲ μάλιστα κακῶς ὑπερηνορέοντες.
urn:cts:greekLit:tlg0012.tlg002.murray:2.267#ὣς ἔφατʼ εὐχόμενος, σχεδόθεν δέ οἱ ἦλθεν Ἀθήνη,
urn:cts:greekLit:tlg0012.tlg002.murray:2.268#Μέντορι εἰδομένη ἠμὲν δέμας ἠδὲ καὶ αὐδήν,
urn:cts:greekLit:tlg0012.tlg002.murray:2.269#καί μιν φωνήσασʼ ἔπεα πτερόεντα προσηύδα·
urn:cts:greekLit:tlg0012.tlg002.murray:2.270#Τηλέμαχʼ, οὐδʼ ὄπιθεν κακὸς ἔσσεαι οὐδʼ ἀνοήμων,
urn:cts:greekLit:tlg0012.tlg002.murray:2.271#εἰ δή τοι σοῦ πατρὸς ἐνέστακται μένος ἠύ,
urn:cts:greekLit:tlg0012.tlg002.murray:2.272#οἷος κεῖνος ἔην τελέσαι ἔργον τε ἔπος τε·
urn:cts:greekLit:tlg0012.tlg002.murray:2.273#οὔ τοι ἔπειθʼ ἁλίη ὁδὸς ἔσσεται οὐδʼ ἀτέλεστος.
urn:cts:greekLit:tlg0012.tlg002.murray:2.274#εἰ δʼ οὐ κείνου γʼ ἐσσὶ γόνος καὶ Πηνελοπείης,
urn:cts:greekLit:tlg0012.tlg002.murray:2.275#οὐ σέ γʼ ἔπειτα ἔολπα τελευτήσειν,  ἃ μενοινᾷς.
urn:cts:greekLit:tlg0012.tlg002.murray:2.276#παῦροι γάρ τοι παῖδες ὁμοῖοι πατρὶ πέλονται,
urn:cts:greekLit:tlg0012.tlg002.murray:2.277#οἱ πλέονες κακίους, παῦροι δέ τε πατρὸς ἀρείους.
urn:cts:greekLit:tlg0012.tlg002.murray:2.278#ἀλλʼ ἐπεὶ οὐδʼ ὄπιθεν κακὸς ἔσσεαι οὐδʼ ἀνοήμων,
urn:cts:greekLit:tlg0012.tlg002.murray:2.279#οὐδέ σε πάγχυ γε μῆτις Ὀδυσσῆος προλέλοιπεν,
urn:cts:greekLit:tlg0012.tlg002.murray:2.280#ἐλπωρή τοι ἔπειτα τελευτῆσαι τάδε ἔργα.
urn:cts:greekLit:tlg0012.tlg002.murray:2.281#τῶ νῦν μνηστήρων μὲν ἔα βουλήν τε νόον τε
urn:cts:greekLit:tlg0012.tlg002.murray:2.282#ἀφραδέων, ἐπεὶ οὔ τι νοήμονες οὐδὲ δίκαιοι·
urn:cts:greekLit:tlg0012.tlg002.murray:2.283#οὐδέ τι ἴσασιν θάνατον καὶ κῆρα μέλαιναν,
urn:cts:greekLit:tlg0012.tlg002.murray:2.284#ὃς δή σφι σχεδόν ἐστιν, ἐπʼ ἤματι πάντας ὀλέσθαι.
urn:cts:greekLit:tlg0012.tlg002.murray:2.285#σοὶ δʼ ὁδὸς οὐκέτι δηρὸν ἀπέσσεται ἣν σὺ μενοινᾷς·
urn:cts:greekLit:tlg0012.tlg002.murray:2.286#τοῖος γάρ τοι ἑταῖρος ἐγὼ πατρώιός εἰμι,
urn:cts:greekLit:tlg0012.tlg002.murray:2.287#ὅς τοι νῆα θοὴν στελέω καὶ ἅμʼ ἕψομαι αὐτός.
urn:cts:greekLit:tlg0012.tlg002.murray:2.288#ἀλλὰ σὺ μὲν πρὸς δώματʼ ἰὼν μνηστῆρσιν ὁμίλει,
urn:cts:greekLit:tlg0012.tlg002.murray:2.289#ὅπλισσόν τʼ ἤια καὶ ἄγγεσιν ἄρσον ἅπαντα,
urn:cts:greekLit:tlg0012.tlg002.murray:2.290#οἶνον ἐν ἀμφιφορεῦσι,  καὶ ἄλφιτα, μυελὸν ἀνδρῶν,
urn:cts:greekLit:tlg0012.tlg002.murray:2.291#δέρμασιν ἐν πυκινοῖσιν· ἐγὼ δʼ ἀνὰ δῆμον ἑταίρους
urn:cts:greekLit:tlg0012.tlg002.murray:2.292#αἶψʼ ἐθελοντῆρας συλλέξομαι. εἰσὶ δὲ νῆες
urn:cts:greekLit:tlg0012.tlg002.murray:2.293#πολλαὶ ἐν ἀμφιάλῳ Ἰθάκῃ, νέαι ἠδὲ παλαιαί·
urn:cts:greekLit:tlg0012.tlg002.murray:2.294#τάων μέν τοι ἐγὼν ἐπιόψομαι ἥ τις ἀρίστη,
urn:cts:greekLit:tlg0012.tlg002.murray:2.295#ὦκα δʼ ἐφοπλίσσαντες ἐνήσομεν εὐρέι πόντῳ.
urn:cts:greekLit:tlg0012.tlg002.murray:2.296#ὣς φάτʼ Ἀθηναίη κούρη Διός· οὐδʼ ἄρʼ ἔτι δὴν
urn:cts:greekLit:tlg0012.tlg002.murray:2.297#Τηλέμαχος παρέμιμνεν, ἐπεὶ θεοῦ ἔκλυεν αὐδήν.
urn:cts:greekLit:tlg0012.tlg002.murray:2.298#βῆ δʼ ἰέναι πρὸς δῶμα, φίλον τετιημένος ἦτορ,
urn:cts:greekLit:tlg0012.tlg002.murray:2.299#εὗρε δʼ ἄρα μνηστῆρας ἀγήνορας ἐν μεγάροισιν,
urn:cts:greekLit:tlg0012.tlg002.murray:2.300#αἶγας ἀνιεμένους σιάλους θʼ εὕοντας ἐν αὐλῇ.
urn:cts:greekLit:tlg0012.tlg002.murray:2.301#Ἀντίνοος δʼ ἰθὺς γελάσας κίε Τηλεμάχοιο,
urn:cts:greekLit:tlg0012.tlg002.murray:2.302#ἔν τʼ ἄρα οἱ φῦ χειρί, ἔπος τʼ ἔφατʼ ἔκ τʼ ὀνόμαζε·
urn:cts:greekLit:tlg0012.tlg002.murray:2.303#Τηλέμαχʼ ὑψαγόρη, μένος ἄσχετε, μή τί τοι ἄλλο
urn:cts:greekLit:tlg0012.tlg002.murray:2.304#ἐν στήθεσσι κακὸν μελέτω ἔργον τε ἔπος τε,
urn:cts:greekLit:tlg0012.tlg002.murray:2.305#ἀλλά μοι ἐσθιέμεν καὶ πινέμεν,  ὡς τὸ πάρος περ.
urn:cts:greekLit:tlg0012.tlg002.murray:2.306#ταῦτα δέ τοι μάλα πάντα τελευτήσουσιν Ἀχαιοί,
urn:cts:greekLit:tlg0012.tlg002.murray:2.307#νῆα καὶ ἐξαίτους ἐρέτας, ἵνα θᾶσσον ἵκηαι
urn:cts:greekLit:tlg0012.tlg002.murray:2.308#ἐς Πύλον ἠγαθέην μετʼ ἀγαυοῦ πατρὸς ἀκουήν.
urn:cts:greekLit:tlg0012.tlg002.murray:2.309#τὸν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:2.310#Ἀντίνοʼ,  οὔ πως ἔστιν ὑπερφιάλοισι μεθʼ ὑμῖν
urn:cts:greekLit:tlg0012.tlg002.murray:2.311#δαίνυσθαί τʼ ἀκέοντα καὶ εὐφραίνεσθαι ἕκηλον.
urn:cts:greekLit:tlg0012.tlg002.murray:2.312#ἦ οὐχ ἅλις ὡς τὸ πάροιθεν ἐκείρετε πολλὰ καὶ ἐσθλὰ
urn:cts:greekLit:tlg0012.tlg002.murray:2.313#κτήματʼ ἐμά, μνηστῆρες, ἐγὼ δʼ ἔτι νήπιος ἦα;
urn:cts:greekLit:tlg0012.tlg002.murray:2.314#νῦν δʼ ὅτε δὴ μέγας εἰμὶ καὶ ἄλλων μῦθον ἀκούων
urn:cts:greekLit:tlg0012.tlg002.murray:2.315#πυνθάνομαι,  καὶ δή μοι ἀέξεται ἔνδοθι θυμός,
urn:cts:greekLit:tlg0012.tlg002.murray:2.316#πειρήσω, ὥς κʼ ὔμμι κακὰς ἐπὶ κῆρας ἰήλω,
urn:cts:greekLit:tlg0012.tlg002.murray:2.317#ἠὲ Πύλονδʼ ἐλθών, ἢ αὐτοῦ τῷδʼ ἐνὶ δήμῳ.
urn:cts:greekLit:tlg0012.tlg002.murray:2.318#εἶμι μέν, οὐδʼ ἁλίη ὁδὸς ἔσσεται ἣν ἀγορεύω,
urn:cts:greekLit:tlg0012.tlg002.murray:2.319#ἔμπορος· οὐ γὰρ νηὸς ἐπήβολος οὐδʼ ἐρετάων
urn:cts:greekLit:tlg0012.tlg002.murray:2.320#γίγνομαι· ὥς νύ που ὔμμιν ἐείσατο κέρδιον εἶναι.
urn:cts:greekLit:tlg0012.tlg002.murray:2.321#ἦ ῥα, καὶ ἐκ χειρὸς χεῖρα σπάσατʼ Ἀντινόοιο
urn:cts:greekLit:tlg0012.tlg002.murray:2.322#ῥεῖα· μνηστῆρες δὲ δόμον κάτα δαῖτα πένοντο.
urn:cts:greekLit:tlg0012.tlg002.murray:2.323#οἱ δʼ ἐπελώβευον καὶ ἐκερτόμεον ἐπέεσσιν.
urn:cts:greekLit:tlg0012.tlg002.murray:2.324#ὧδε δέ τις εἴπεσκε νέων ὑπερηνορεόντων·
urn:cts:greekLit:tlg0012.tlg002.murray:2.325#ἦ μάλα Τηλέμαχος φόνον ἡμῖν μερμηρίζει.
urn:cts:greekLit:tlg0012.tlg002.murray:2.326#ἤ τινας ἐκ Πύλου ἄξει ἀμύντορας ἠμαθόεντος
urn:cts:greekLit:tlg0012.tlg002.murray:2.327#ἢ ὅ γε καὶ Σπάρτηθεν, ἐπεί νύ περ ἵεται αἰνῶς·
urn:cts:greekLit:tlg0012.tlg002.murray:2.328#ἠὲ καὶ εἰς Ἐφύρην ἐθέλει, πίειραν ἄρουραν,
urn:cts:greekLit:tlg0012.tlg002.murray:2.329#ἐλθεῖν, ὄφρʼ ἔνθεν θυμοφθόρα φάρμακʼ ἐνείκῃ,
urn:cts:greekLit:tlg0012.tlg002.murray:2.330#ἐν δὲ βάλῃ κρητῆρι καὶ ἡμέας πάντας ὀλέσσῃ.
urn:cts:greekLit:tlg0012.tlg002.murray:2.331#ἄλλος δʼ αὖτʼ εἴπεσκε νέων ὑπερηνορεόντων·
urn:cts:greekLit:tlg0012.tlg002.murray:2.332#τίς δʼ οἶδʼ, εἴ κε καὶ αὐτὸς ἰὼν κοίλης ἐπὶ νηὸς
urn:cts:greekLit:tlg0012.tlg002.murray:2.333#τῆλε φίλων ἀπόληται ἀλώμενος ὥς περ Ὀδυσσεύς;
urn:cts:greekLit:tlg0012.tlg002.murray:2.334#οὕτω κεν καὶ μᾶλλον ὀφέλλειεν πόνον ἄμμιν·
urn:cts:greekLit:tlg0012.tlg002.murray:2.335#κτήματα γάρ κεν πάντα δασαίμεθα,  οἰκία δʼ αὖτε
urn:cts:greekLit:tlg0012.tlg002.murray:2.336#τούτου μητέρι δοῖμεν ἔχειν ἠδʼ ὅς τις ὀπυίοι.
urn:cts:greekLit:tlg0012.tlg002.murray:2.337#ὣς φάν, ὁ δʼ ὑψόροφον θάλαμον κατεβήσετο πατρὸς
urn:cts:greekLit:tlg0012.tlg002.murray:2.338#εὐρύν, ὅθι νητὸς χρυσὸς καὶ χαλκὸς ἔκειτο
urn:cts:greekLit:tlg0012.tlg002.murray:2.339#ἐσθής τʼ ἐν χηλοῖσιν ἅλις τʼ ἐυῶδες ἔλαιον·
urn:cts:greekLit:tlg0012.tlg002.murray:2.340#ἐν δὲ πίθοι οἴνοιο παλαιοῦ ἡδυπότοιο
urn:cts:greekLit:tlg0012.tlg002.murray:2.341#ἕστασαν, ἄκρητον θεῖον ποτὸν ἐντὸς ἔχοντες,
urn:cts:greekLit:tlg0012.tlg002.murray:2.342#ἑξείης ποτὶ τοῖχον ἀρηρότες, εἴ ποτʼ Ὀδυσσεὺς
urn:cts:greekLit:tlg0012.tlg002.murray:2.343#οἴκαδε νοστήσειε καὶ ἄλγεα πολλὰ μογήσας.
urn:cts:greekLit:tlg0012.tlg002.murray:2.344#κληισταὶ δʼ ἔπεσαν σανίδες πυκινῶς ἀραρυῖαι,
urn:cts:greekLit:tlg0012.tlg002.murray:2.345#δικλίδες· ἐν δὲ γυνὴ ταμίη νύκτας τε καὶ ἦμαρ
urn:cts:greekLit:tlg0012.tlg002.murray:2.346#ἔσχʼ, ἣ πάντʼ ἐφύλασσε νόου πολυϊδρείῃσιν,
urn:cts:greekLit:tlg0012.tlg002.murray:2.347#Εὐρύκλειʼ, Ὦπος θυγάτηρ Πεισηνορίδαο.
urn:cts:greekLit:tlg0012.tlg002.murray:2.348#τὴν τότε Τηλέμαχος προσέφη θαλαμόνδε καλέσσας·
urn:cts:greekLit:tlg0012.tlg002.murray:2.349#μαῖʼ, ἄγε δή μοι οἶνον ἐν ἀμφιφορεῦσιν ἄφυσσον
urn:cts:greekLit:tlg0012.tlg002.murray:2.350#ἡδύν,  ὅτις μετὰ τὸν λαρώτατος ὃν σὺ φυλάσσεις
urn:cts:greekLit:tlg0012.tlg002.murray:2.351#κεῖνον ὀιομένη τὸν κάμμορον, εἴ ποθεν ἔλθοι
urn:cts:greekLit:tlg0012.tlg002.murray:2.352#διογενὴς Ὀδυσεὺς θάνατον καὶ κῆρας ἀλύξας.
urn:cts:greekLit:tlg0012.tlg002.murray:2.353#δώδεκα δʼ ἔμπλησον καὶ πώμασιν ἄρσον ἅπαντας.
urn:cts:greekLit:tlg0012.tlg002.murray:2.354#ἐν δέ μοι ἄλφιτα χεῦον ἐϋρραφέεσσι δοροῖσιν·
urn:cts:greekLit:tlg0012.tlg002.murray:2.355#εἴκοσι δʼ ἔστω μέτρα μυληφάτου ἀλφίτου ἀκτῆς.
urn:cts:greekLit:tlg0012.tlg002.murray:2.356#αὐτὴ δʼ οἴη ἴσθι· τὰ δʼ ἁθρόα πάντα τετύχθω·
urn:cts:greekLit:tlg0012.tlg002.murray:2.357#ἑσπέριος γὰρ ἐγὼν αἱρήσομαι, ὁππότε κεν δὴ
urn:cts:greekLit:tlg0012.tlg002.murray:2.358#μήτηρ εἰς ὑπερῷʼ ἀναβῇ κοίτου τε μέδηται.
urn:cts:greekLit:tlg0012.tlg002.murray:2.359#εἶμι γὰρ ἐς Σπάρτην τε καὶ ἐς Πύλον ἠμαθόεντα
urn:cts:greekLit:tlg0012.tlg002.murray:2.360#νόστον πευσόμενος πατρὸς φίλου,  ἤν που ἀκούσω.
urn:cts:greekLit:tlg0012.tlg002.murray:2.361#ὣς φάτο, κώκυσεν δὲ φίλη τροφὸς Εὐρύκλεια,
urn:cts:greekLit:tlg0012.tlg002.murray:2.362#καί ῥʼ ὀλοφυρομένη ἔπεα πτερόεντα προσηύδα·
urn:cts:greekLit:tlg0012.tlg002.murray:2.363#τίπτε δέ τοι, φίλε τέκνον, ἐνὶ φρεσὶ τοῦτο νόημα
urn:cts:greekLit:tlg0012.tlg002.murray:2.364#ἔπλετο; πῇ δʼ ἐθέλεις ἰέναι πολλὴν ἐπὶ γαῖαν
urn:cts:greekLit:tlg0012.tlg002.murray:2.365#μοῦνος ἐὼν ἀγαπητός;  ὁ δʼ ὤλετο τηλόθι πάτρης
urn:cts:greekLit:tlg0012.tlg002.murray:2.366#διογενὴς Ὀδυσεὺς ἀλλογνώτῳ ἐνὶ δήμῳ.
urn:cts:greekLit:tlg0012.tlg002.murray:2.367#οἱ δέ τοι αὐτίκʼ ἰόντι κακὰ φράσσονται ὀπίσσω,
urn:cts:greekLit:tlg0012.tlg002.murray:2.368#ὥς κε δόλῳ φθίῃς, τάδε δʼ αὐτοὶ πάντα δάσονται.
urn:cts:greekLit:tlg0012.tlg002.murray:2.369#ἀλλὰ μένʼ αὖθʼ ἐπὶ σοῖσι καθήμενος· οὐδέ τί σε χρὴ
urn:cts:greekLit:tlg0012.tlg002.murray:2.370#πόντον ἐπʼ ἀτρύγετον κακὰ πάσχειν οὐδʼ ἀλάλησθαι.
urn:cts:greekLit:tlg0012.tlg002.murray:2.371#τὴν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:2.372#θάρσει, μαῖʼ, ἐπεὶ οὔ τοι ἄνευ θεοῦ ἥδε γε βουλή.
urn:cts:greekLit:tlg0012.tlg002.murray:2.373#ἀλλʼ ὄμοσον μὴ μητρὶ φίλῃ τάδε μυθήσασθαι,
urn:cts:greekLit:tlg0012.tlg002.murray:2.374#πρίν γʼ ὅτʼ ἂν ἑνδεκάτη τε δυωδεκάτη τε γένηται,
urn:cts:greekLit:tlg0012.tlg002.murray:2.375#ἢ αὐτὴν ποθέσαι καὶ ἀφορμηθέντος ἀκοῦσαι,
urn:cts:greekLit:tlg0012.tlg002.murray:2.376#ὡς ἂν μὴ κλαίουσα κατὰ χρόα καλὸν ἰάπτῃ.
urn:cts:greekLit:tlg0012.tlg002.murray:2.377#ὣς ἄρʼ ἔφη, γρῆυς δὲ θεῶν μέγαν ὅρκον ἀπώμνυ.
urn:cts:greekLit:tlg0012.tlg002.murray:2.378#αὐτὰρ ἐπεί ῥʼ ὄμοσέν τε τελεύτησέν τε τὸν ὅρκον,
urn:cts:greekLit:tlg0012.tlg002.murray:2.379#αὐτίκʼ ἔπειτά οἱ οἶνον ἐν ἀμφιφορεῦσιν ἄφυσσεν,
urn:cts:greekLit:tlg0012.tlg002.murray:2.380#ἐν δέ οἱ ἄλφιτα χεῦεν ἐϋρραφέεσσι δοροῖσι.
urn:cts:greekLit:tlg0012.tlg002.murray:2.381#Τηλέμαχος δʼ ἐς δώματʼ ἰὼν μνηστῆρσιν ὁμίλει.
urn:cts:greekLit:tlg0012.tlg002.murray:2.382#ἔνθʼ αὖτʼ ἄλλʼ ἐνόησε θεά, γλαυκῶπις Ἀθήνη.
urn:cts:greekLit:tlg0012.tlg002.murray:2.383#Τηλεμάχῳ ἐικυῖα κατὰ πτόλιν ᾤχετο πάντῃ,
urn:cts:greekLit:tlg0012.tlg002.murray:2.384#καί ῥα ἑκάστῳ φωτὶ παρισταμένη φάτο μῦθον,
urn:cts:greekLit:tlg0012.tlg002.murray:2.385#ἑσπερίους δʼ ἐπὶ νῆα θοὴν ἀγέρεσθαι ἀνώγει.
urn:cts:greekLit:tlg0012.tlg002.murray:2.386#ἡ δʼ αὖτε Φρονίοιο Νοήμονα φαίδιμον υἱὸν
urn:cts:greekLit:tlg0012.tlg002.murray:2.387#ᾔτεε νῆα θοήν· ὁ δέ οἱ πρόφρων ὑπέδεκτο.
urn:cts:greekLit:tlg0012.tlg002.murray:2.388#δύσετό τʼ ἠέλιος σκιόωντό τε πᾶσαι ἀγυιαί,
urn:cts:greekLit:tlg0012.tlg002.murray:2.389#καὶ τότε νῆα θοὴν ἅλαδʼ εἴρυσε, πάντα δʼ ἐν αὐτῇ
urn:cts:greekLit:tlg0012.tlg002.murray:2.390#ὅπλʼ ἐτίθει,  τά τε νῆες ἐύσσελμοι φορέουσι.
urn:cts:greekLit:tlg0012.tlg002.murray:2.391#στῆσε δʼ ἐπʼ ἐσχατιῇ λιμένος, περὶ δʼ ἐσθλοὶ ἑταῖροι
urn:cts:greekLit:tlg0012.tlg002.murray:2.392#ἁθρόοι ἠγερέθοντο· θεὰ δʼ ὤτρυνεν ἕκαστον.
urn:cts:greekLit:tlg0012.tlg002.murray:2.393#ἔνθʼ αὖτʼ ἄλλʼ ἐνόησε θεά, γλαυκῶπις Ἀθήνη.
urn:cts:greekLit:tlg0012.tlg002.murray:2.394#βῆ ῤʼ ἰέναι πρὸς δώματʼ Ὀδυσσῆος θείοιο·
urn:cts:greekLit:tlg0012.tlg002.murray:2.395#ἔνθα μνηστήρεσσιν ἐπὶ γλυκὺν ὕπνον ἔχευε,
urn:cts:greekLit:tlg0012.tlg002.murray:2.396#πλάζε δὲ πίνοντας, χειρῶν δʼ ἔκβαλλε κύπελλα.
urn:cts:greekLit:tlg0012.tlg002.murray:2.397#οἱ δʼ εὕδειν ὤρνυντο κατὰ πτόλιν, οὐδʼ ἄρʼ ἔτι δὴν
urn:cts:greekLit:tlg0012.tlg002.murray:2.398#ἥατʼ, ἐπεί σφισιν ὕπνος ἐπὶ βλεφάροισιν ἔπιπτεν.
urn:cts:greekLit:tlg0012.tlg002.murray:2.399#αὐτὰρ Τηλέμαχον προσέφη γλαυκῶπις Ἀθήνη
urn:cts:greekLit:tlg0012.tlg002.murray:2.400#ἐκπροκαλεσσαμένη μεγάρων ἐὺ ναιεταόντων,
urn:cts:greekLit:tlg0012.tlg002.murray:2.401#Μέντορι εἰδομένη ἠμὲν δέμας ἠδὲ καὶ αὐδήν·
urn:cts:greekLit:tlg0012.tlg002.murray:2.402#Τηλέμαχʼ, ἤδη μέν τοι ἐυκνήμιδες ἑταῖροι
urn:cts:greekLit:tlg0012.tlg002.murray:2.403#ἥατʼ ἐπήρετμοι τὴν σὴν ποτιδέγμενοι ὁρμήν·
urn:cts:greekLit:tlg0012.tlg002.murray:2.404#ἀλλʼ ἴομεν, μὴ δηθὰ διατρίβωμεν ὁδοῖο.
urn:cts:greekLit:tlg0012.tlg002.murray:2.405#ὣς ἄρα φωνήσασʼ ἡγήσατο Παλλὰς Ἀθήνη
urn:cts:greekLit:tlg0012.tlg002.murray:2.406#καρπαλίμως· ὁ δʼ ἔπειτα μετʼ ἴχνια βαῖνε θεοῖο.
urn:cts:greekLit:tlg0012.tlg002.murray:2.407#αὐτὰρ ἐπεί ῥʼ ἐπὶ νῆα κατήλυθον ἠδὲ θάλασσαν,
urn:cts:greekLit:tlg0012.tlg002.murray:2.408#εὗρον ἔπειτʼ ἐπὶ θινὶ κάρη κομόωντας ἑταίρους.
urn:cts:greekLit:tlg0012.tlg002.murray:2.409#τοῖσι δὲ καὶ μετέειφʼ ἱερὴ ἲς Τηλεμάχοιο·
urn:cts:greekLit:tlg0012.tlg002.murray:2.410#δεῦτε,  φίλοι, ἤια φερώμεθα· πάντα γὰρ ἤδη
urn:cts:greekLit:tlg0012.tlg002.murray:2.411#ἁθρόʼ ἐνὶ μεγάρῳ. μήτηρ δʼ ἐμὴ οὔ τι πέπυσται,
urn:cts:greekLit:tlg0012.tlg002.murray:2.412#οὐδʼ ἄλλαι δμωαί, μία δʼ οἴη μῦθον ἄκουσεν.
urn:cts:greekLit:tlg0012.tlg002.murray:2.413#ὣς ἄρα φωνήσας ἡγήσατο, τοὶ δʼ ἅμʼ ἕποντο.
urn:cts:greekLit:tlg0012.tlg002.murray:2.414#οἱ δʼ ἄρα πάντα φέροντες ἐυσσέλμῳ ἐπὶ νηὶ
urn:cts:greekLit:tlg0012.tlg002.murray:2.415#κάτθεσαν,  ὡς ἐκέλευσεν Ὀδυσσῆος φίλος υἱός.
urn:cts:greekLit:tlg0012.tlg002.murray:2.416#ἂν δʼ ἄρα Τηλέμαχος νηὸς βαῖνʼ, ἦρχε δʼ Ἀθήνη,
urn:cts:greekLit:tlg0012.tlg002.murray:2.417#νηὶ δʼ ἐνὶ πρυμνῇ κατʼ ἄρʼ ἕζετο· ἄγχι δʼ ἄρʼ αὐτῆς
urn:cts:greekLit:tlg0012.tlg002.murray:2.418#ἕζετο Τηλέμαχος. τοὶ δὲ πρυμνήσιʼ ἔλυσαν,
urn:cts:greekLit:tlg0012.tlg002.murray:2.419#ἂν δὲ καὶ αὐτοὶ βάντες ἐπὶ κληῖσι καθῖζον.
urn:cts:greekLit:tlg0012.tlg002.murray:2.420#τοῖσιν δʼ ἴκμενον οὖρον ἵει γλαυκῶπις Ἀθήνη,
urn:cts:greekLit:tlg0012.tlg002.murray:2.421#ἀκραῆ Ζέφυρον, κελάδοντʼ ἐπὶ οἴνοπα πόντον.
urn:cts:greekLit:tlg0012.tlg002.murray:2.422#Τηλέμαχος δʼ ἑτάροισιν ἐποτρύνας ἐκέλευσεν
urn:cts:greekLit:tlg0012.tlg002.murray:2.423#ὅπλων ἅπτεσθαι· τοὶ δʼ ὀτρύνοντος ἄκουσαν.
urn:cts:greekLit:tlg0012.tlg002.murray:2.424#ἱστὸν δʼ εἰλάτινον κοίλης ἔντοσθε μεσόδμης
urn:cts:greekLit:tlg0012.tlg002.murray:2.425#στῆσαν ἀείραντες,  κατὰ δὲ προτόνοισιν ἔδησαν,
urn:cts:greekLit:tlg0012.tlg002.murray:2.426#ἕλκον δʼ ἱστία λευκὰ ἐυστρέπτοισι βοεῦσιν.
urn:cts:greekLit:tlg0012.tlg002.murray:2.427#ἔπρησεν δʼ ἄνεμος μέσον ἱστίον, ἀμφὶ δὲ κῦμα
urn:cts:greekLit:tlg0012.tlg002.murray:2.428#στείρῃ πορφύρεον μεγάλʼ ἴαχε νηὸς ἰούσης·
urn:cts:greekLit:tlg0012.tlg002.murray:2.429#ἡ δʼ ἔθεεν κατὰ κῦμα διαπρήσσουσα κέλευθον.
urn:cts:greekLit:tlg0012.tlg002.murray:2.430#δησάμενοι δʼ ἄρα ὅπλα θοὴν ἀνὰ νῆα μέλαιναν
urn:cts:greekLit:tlg0012.tlg002.murray:2.431#στήσαντο κρητῆρας ἐπιστεφέας οἴνοιο,
urn:cts:greekLit:tlg0012.tlg002.murray:2.432#λεῖβον δʼ ἀθανάτοισι θεοῖς αἰειγενέτῃσιν,
urn:cts:greekLit:tlg0012.tlg002.murray:2.433#ἐκ πάντων δὲ μάλιστα Διὸς γλαυκώπιδι κούρῃ.
urn:cts:greekLit:tlg0012.tlg002.murray:2.434#παννυχίη μέν ῥʼ ἥ γε καὶ ἠῶ πεῖρε κέλευθον.
urn:cts:greekLit:tlg0012.tlg002.murray:3.1#Ἠέλιος δʼ ἀνόρουσε, λιπὼν περικαλλέα λίμνην,
urn:cts:greekLit:tlg0012.tlg002.murray:3.2#οὐρανὸν ἐς πολύχαλκον, ἵνʼ ἀθανάτοισι φαείνοι
urn:cts:greekLit:tlg0012.tlg002.murray:3.3#καὶ θνητοῖσι βροτοῖσιν ἐπὶ ζείδωρον ἄρουραν·
urn:cts:greekLit:tlg0012.tlg002.murray:3.4#οἱ δὲ Πύλον, Νηλῆος ἐυκτίμενον πτολίεθρον,
urn:cts:greekLit:tlg0012.tlg002.murray:3.5#ἷξον· τοὶ δʼ ἐπὶ θινὶ θαλάσσης ἱερὰ ῥέζον,
urn:cts:greekLit:tlg0012.tlg002.murray:3.6#ταύρους παμμέλανας, ἐνοσίχθονι κυανοχαίτῃ.
urn:cts:greekLit:tlg0012.tlg002.murray:3.7#ἐννέα δʼ ἕδραι ἔσαν, πεντακόσιοι δʼ ἐν ἑκάστῃ
urn:cts:greekLit:tlg0012.tlg002.murray:3.8#ἥατο καὶ προύχοντο ἑκάστοθι ἐννέα ταύρους.
urn:cts:greekLit:tlg0012.tlg002.murray:3.9#εὖθʼ οἱ σπλάγχνα πάσαντο, θεῷ δʼ ἐπὶ μηρίʼ ἔκαιον,
urn:cts:greekLit:tlg0012.tlg002.murray:3.10#οἱ δʼ ἰθὺς κατάγοντο ἰδʼ ἱστία νηὸς ἐίσης
urn:cts:greekLit:tlg0012.tlg002.murray:3.11#στεῖλαν ἀείραντες, τὴν δʼ ὥρμισαν, ἐκ δʼ ἔβαν αὐτοί·
urn:cts:greekLit:tlg0012.tlg002.murray:3.12#ἐκ δʼ ἄρα Τηλέμαχος νηὸς βαῖνʼ, ἦρχε δʼ Ἀθήνη.
urn:cts:greekLit:tlg0012.tlg002.murray:3.13#τὸν προτέρη προσέειπε θεά, γλαυκῶπις Ἀθήνη·
urn:cts:greekLit:tlg0012.tlg002.murray:3.14#Τηλέμαχʼ, οὐ μέν σε χρὴ ἔτʼ αἰδοῦς, οὐδʼ ἠβαιόν·
urn:cts:greekLit:tlg0012.tlg002.murray:3.15#τοὔνεκα γὰρ καὶ πόντον ἐπέπλως,  ὄφρα πύθηαι
urn:cts:greekLit:tlg0012.tlg002.murray:3.16#πατρός, ὅπου κύθε γαῖα καὶ ὅν τινα πότμον ἐπέσπεν.
urn:cts:greekLit:tlg0012.tlg002.murray:3.17#ἀλλʼ ἄγε νῦν ἰθὺς κίε Νέστορος ἱπποδάμοιο·
urn:cts:greekLit:tlg0012.tlg002.murray:3.18#εἴδομεν ἥν τινα μῆτιν ἐνὶ στήθεσσι κέκευθε.
urn:cts:greekLit:tlg0012.tlg002.murray:3.19#λίσσεσθαι δέ μιν αὐτός, ὅπως νημερτέα εἴπῃ·
urn:cts:greekLit:tlg0012.tlg002.murray:3.20#ψεῦδος δʼ οὐκ ἐρέει· μάλα γὰρ πεπνυμένος ἐστί.
urn:cts:greekLit:tlg0012.tlg002.murray:3.21#τὴν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:3.22#Μέντορ, πῶς τʼ ἄρʼ ἴω; πῶς τʼ ἂρ προσπτύξομαι αὐτόν;
urn:cts:greekLit:tlg0012.tlg002.murray:3.23#οὐδέ τί πω μύθοισι πεπείρημαι πυκινοῖσιν·
urn:cts:greekLit:tlg0012.tlg002.murray:3.24#αἰδὼς δʼ αὖ νέον ἄνδρα γεραίτερον ἐξερέεσθαι.
urn:cts:greekLit:tlg0012.tlg002.murray:3.25#τὸν δʼ αὖτε προσέειπε θεά,  γλαυκῶπις Ἀθήνη·
urn:cts:greekLit:tlg0012.tlg002.murray:3.26#Τηλέμαχʼ, ἄλλα μὲν αὐτὸς ἐνὶ φρεσὶ σῇσι νοήσεις,
urn:cts:greekLit:tlg0012.tlg002.murray:3.27#ἄλλα δὲ καὶ δαίμων ὑποθήσεται· οὐ γὰρ ὀίω
urn:cts:greekLit:tlg0012.tlg002.murray:3.28#οὔ σε θεῶν ἀέκητι γενέσθαι τε τραφέμεν τε.
urn:cts:greekLit:tlg0012.tlg002.murray:3.29#ὣς ἄρα φωνήσασʼ ἡγήσατο Παλλὰς Ἀθήνη
urn:cts:greekLit:tlg0012.tlg002.murray:3.30#καρπαλίμως· ὁ δʼ ἔπειτα μετʼ ἴχνια βαῖνε θεοῖο.
urn:cts:greekLit:tlg0012.tlg002.murray:3.31#ἷξον δʼ ἐς Πυλίων ἀνδρῶν ἄγυρίν τε καὶ ἕδρας,
urn:cts:greekLit:tlg0012.tlg002.murray:3.32#ἔνθʼ ἄρα Νέστωρ ἧστο σὺν υἱάσιν, ἀμφὶ δʼ ἑταῖροι
urn:cts:greekLit:tlg0012.tlg002.murray:3.33#δαῖτʼ ἐντυνόμενοι κρέα τʼ ὤπτων ἄλλα τʼ ἔπειρον.
urn:cts:greekLit:tlg0012.tlg002.murray:3.34#οἱ δʼ ὡς οὖν ξείνους ἴδον, ἁθρόοι ἦλθον ἅπαντες,
urn:cts:greekLit:tlg0012.tlg002.murray:3.35#χερσίν τʼ ἠσπάζοντο καὶ ἑδριάασθαι ἄνωγον.
urn:cts:greekLit:tlg0012.tlg002.murray:3.36#πρῶτος Νεστορίδης Πεισίστρατος ἐγγύθεν ἐλθὼν
urn:cts:greekLit:tlg0012.tlg002.murray:3.37#ἀμφοτέρων ἕλε χεῖρα καὶ ἵδρυσεν παρὰ δαιτὶ
urn:cts:greekLit:tlg0012.tlg002.murray:3.38#κώεσιν ἐν μαλακοῖσιν ἐπὶ ψαμάθοις ἁλίῃσιν
urn:cts:greekLit:tlg0012.tlg002.murray:3.39#πάρ τε κασιγνήτῳ Θρασυμήδεϊ καὶ πατέρι ᾧ·
urn:cts:greekLit:tlg0012.tlg002.murray:3.40#δῶκε δʼ ἄρα σπλάγχνων μοίρας,  ἐν δʼ οἶνον ἔχευεν
urn:cts:greekLit:tlg0012.tlg002.murray:3.41#χρυσείῳ δέπαϊ· δειδισκόμενος δὲ προσηύδα
urn:cts:greekLit:tlg0012.tlg002.murray:3.42#Παλλάδʼ Ἀθηναίην κούρην Διὸς αἰγιόχοιο·
urn:cts:greekLit:tlg0012.tlg002.murray:3.43#εὔχεο νῦν, ὦ ξεῖνε, Ποσειδάωνι ἄνακτι·
urn:cts:greekLit:tlg0012.tlg002.murray:3.44#τοῦ γὰρ καὶ δαίτης ἠντήσατε δεῦρο μολόντες.
urn:cts:greekLit:tlg0012.tlg002.murray:3.45#αὐτὰρ ἐπὴν σπείσῃς τε καὶ εὔξεαι,  ἣ θέμις ἐστί,
urn:cts:greekLit:tlg0012.tlg002.murray:3.46#δὸς καὶ τούτῳ ἔπειτα δέπας μελιηδέος οἴνου
urn:cts:greekLit:tlg0012.tlg002.murray:3.47#σπεῖσαι, ἐπεὶ καὶ τοῦτον ὀίομαι ἀθανάτοισιν
urn:cts:greekLit:tlg0012.tlg002.murray:3.48#εὔχεσθαι· πάντες δὲ θεῶν χατέουσʼ ἄνθρωποι.
urn:cts:greekLit:tlg0012.tlg002.murray:3.49#ἀλλὰ νεώτερός ἐστιν, ὁμηλικίη δʼ ἐμοὶ αὐτῷ·
urn:cts:greekLit:tlg0012.tlg002.murray:3.50#τοὔνεκα σοὶ προτέρῳ δώσω χρύσειον ἄλεισον.
urn:cts:greekLit:tlg0012.tlg002.murray:3.51#ὣς εἰπὼν ἐν χειρὶ τίθει δέπας ἡδέος οἴνου·
urn:cts:greekLit:tlg0012.tlg002.murray:3.52#χαῖρε δʼ Ἀθηναίη πεπνυμένῳ ἀνδρὶ δικαίῳ,
urn:cts:greekLit:tlg0012.tlg002.murray:3.53#οὕνεκα οἷ προτέρῃ δῶκε χρύσειον ἄλεισον·
urn:cts:greekLit:tlg0012.tlg002.murray:3.54#αὐτίκα δʼ εὔχετο πολλὰ Ποσειδάωνι ἄνακτι·
urn:cts:greekLit:tlg0012.tlg002.murray:3.55#κλῦθι,  Ποσείδαον γαιήοχε, μηδὲ μεγήρῃς
urn:cts:greekLit:tlg0012.tlg002.murray:3.56#ἡμῖν εὐχομένοισι τελευτῆσαι τάδε ἔργα.
urn:cts:greekLit:tlg0012.tlg002.murray:3.57#Νέστορι μὲν πρώτιστα καὶ υἱάσι κῦδος ὄπαζε,
urn:cts:greekLit:tlg0012.tlg002.murray:3.58#αὐτὰρ ἔπειτʼ ἄλλοισι δίδου χαρίεσσαν ἀμοιβὴν
urn:cts:greekLit:tlg0012.tlg002.murray:3.59#σύμπασιν Πυλίοισιν ἀγακλειτῆς ἑκατόμβης.
urn:cts:greekLit:tlg0012.tlg002.murray:3.60#δὸς δʼ ἔτι Τηλέμαχον καὶ ἐμὲ πρήξαντα νέεσθαι,
urn:cts:greekLit:tlg0012.tlg002.murray:3.61#οὕνεκα δεῦρʼ ἱκόμεσθα θοῇ σὺν νηὶ μελαίνῃ.
urn:cts:greekLit:tlg0012.tlg002.murray:3.62#ὣς ἄρʼ ἔπειτʼ ἠρᾶτο καὶ αὐτὴ πάντα τελεύτα.
urn:cts:greekLit:tlg0012.tlg002.murray:3.63#δῶκε δὲ Τηλεμάχῳ καλὸν δέπας ἀμφικύπελλον·
urn:cts:greekLit:tlg0012.tlg002.murray:3.64#ὣς δʼ αὔτως ἠρᾶτο Ὀδυσσῆος φίλος υἱός.
urn:cts:greekLit:tlg0012.tlg002.murray:3.65#οἱ δʼ ἐπεί ὤπτησαν κρέʼ ὑπέρτερα καὶ ἐρύσαντο,
urn:cts:greekLit:tlg0012.tlg002.murray:3.66#μοίρας δασσάμενοι δαίνυντʼ ἐρικυδέα δαῖτα.
urn:cts:greekLit:tlg0012.tlg002.murray:3.67#αὐτὰρ ἐπεὶ πόσιος καὶ ἐδητύος ἐξ ἔρον ἕντο,
urn:cts:greekLit:tlg0012.tlg002.murray:3.68#τοῖς ἄρα μύθων ἦρχε Γερήνιος ἱππότα Νέστωρ·
urn:cts:greekLit:tlg0012.tlg002.murray:3.69#νῦν δὴ κάλλίον ἐστι μεταλλῆσαι καὶ ἐρέσθαι
urn:cts:greekLit:tlg0012.tlg002.murray:3.70#ξείνους,  οἱ τινές εἰσιν, ἐπεὶ τάρπησαν ἐδωδῆς.
urn:cts:greekLit:tlg0012.tlg002.murray:3.71#ὦ ξεῖνοι, τίνες ἐστέ; πόθεν πλεῖθʼ ὑγρὰ κέλευθα;
urn:cts:greekLit:tlg0012.tlg002.murray:3.72#ἤ τι κατά πρῆξιν ἦ μαψιδίως ἀλάλησθε
urn:cts:greekLit:tlg0012.tlg002.murray:3.73#οἷά τε ληιστῆρες ὑπεὶρ ἅλα, τοί τʼ ἀλόωνται
urn:cts:greekLit:tlg0012.tlg002.murray:3.74#ψυχὰς παρθέμενοι κακὸν ἀλλοδαποῖσι πέροντες;
urn:cts:greekLit:tlg0012.tlg002.murray:3.75#τὸν δʼ αὖ Τηλέμαχος πεπνυμένος ἀντίον ηὔδα
urn:cts:greekLit:tlg0012.tlg002.murray:3.76#θαρσήσας· αὐτὴ γὰρ ἐνὶ φρεσὶ θάρσος Ἀθήνη
urn:cts:greekLit:tlg0012.tlg002.murray:3.77#θῆχʼ, ἵνα μιν περὶ πατρὸς ἀποιχομένοιο ἔροιτο
urn:cts:greekLit:tlg0012.tlg002.murray:3.78#ἠδʼ ἵνα μιν κλέος ἐσθλὸν ἐν ἀνθρώποισιν ἔχῃσιν·
urn:cts:greekLit:tlg0012.tlg002.murray:3.79#ὦ Νέστορ Νηληϊάδη, μέγα κῦδος Ἀχαιῶν,
urn:cts:greekLit:tlg0012.tlg002.murray:3.80#εἴρεαι ὁππόθεν εἰμέν· ἐγὼ δέ κέ τοι καταλέξω.
urn:cts:greekLit:tlg0012.tlg002.murray:3.81#ἡμεῖς ἐξ Ἰθάκης ὑπονηίου εἰλήλουθμεν·
urn:cts:greekLit:tlg0012.tlg002.murray:3.82#πρῆξις δʼ ἥδʼ ἰδίη, οὐ δήμιος, ἣν ἀγορεύω.
urn:cts:greekLit:tlg0012.tlg002.murray:3.83#πατρὸς ἐμοῦ κλέος εὐρὺ μετέρχομαι, ἤν  που ἀκούσω,
urn:cts:greekLit:tlg0012.tlg002.murray:3.84#δίου Ὀδυσσῆος ταλασίφρονος, ὅν ποτέ φασι
urn:cts:greekLit:tlg0012.tlg002.murray:3.85#σὺν σοὶ μαρνάμενον Τρώων πόλιν ἐξαλαπάξαι.
urn:cts:greekLit:tlg0012.tlg002.murray:3.86#ἄλλους μὲν γὰρ πάντας, ὅσοι Τρωσὶν πολέμιξον,
urn:cts:greekLit:tlg0012.tlg002.murray:3.87#πευθόμεθʼ, ἧχι ἕκαστος ἀπώλετο λυγρῷ ὀλέθρῳ,
urn:cts:greekLit:tlg0012.tlg002.murray:3.88#κείνου δʼ αὖ καὶ ὄλεθρον ἀπευθέα θῆκε Κρονίων.
urn:cts:greekLit:tlg0012.tlg002.murray:3.89#οὐ γάρ τις δύναται σάφα εἰπέμεν ὁππόθʼ ὄλωλεν,
urn:cts:greekLit:tlg0012.tlg002.murray:3.90#εἴθʼ ὅ γʼ ἐπʼ ἠπείρου δάμη ἀνδράσι δυσμενέεσσιν,
urn:cts:greekLit:tlg0012.tlg002.murray:3.91#εἴτε καὶ ἐν πελάγει μετὰ κύμασιν Ἀμφιτρίτης.
urn:cts:greekLit:tlg0012.tlg002.murray:3.92#τοὔνεκα νῦν τὰ σὰ γούναθʼ ἱκάνομαι, αἴ κʼ ἐθέλῃσθα
urn:cts:greekLit:tlg0012.tlg002.murray:3.93#κείνου λυγρὸν ὄλεθρον ἐνισπεῖν, εἴ που ὄπωπας
urn:cts:greekLit:tlg0012.tlg002.murray:3.94#ὀφθαλμοῖσι τεοῖσιν ἢ ἄλλου μῦθον ἄκουσας
urn:cts:greekLit:tlg0012.tlg002.murray:3.95#πλαζομένου· πέρι γάρ μιν ὀιζυρὸν τέκε μήτηρ.
urn:cts:greekLit:tlg0012.tlg002.murray:3.96#μηδέ τί μʼ αἰδόμενος μειλίσσεο μηδʼ ἐλεαίρων,
urn:cts:greekLit:tlg0012.tlg002.murray:3.97#ἀλλʼ εὖ μοι κατάλεξον ὃπως ἤντησας ὀπωπῆς.
urn:cts:greekLit:tlg0012.tlg002.murray:3.98#λίσσομαι, εἴ ποτέ τοί τι πατὴρ ἐμός, ἐσθλὸς Ὀδυσσεύς,
urn:cts:greekLit:tlg0012.tlg002.murray:3.99#ἢ ἔπος ἠέ τι ἔργον ὑποστὰς ἐξετέλεσσε
urn:cts:greekLit:tlg0012.tlg002.murray:3.100#δήμῳ ἔνι Τρώων,  ὅθι πάσχετε πήματʼ Ἀχαιοί,
urn:cts:greekLit:tlg0012.tlg002.murray:3.101#τῶν νῦν μοι μνῆσαι, καί μοι νημερτὲς ἐνίσπες.
urn:cts:greekLit:tlg0012.tlg002.murray:3.102#τὸν δʼ ἠμείβετʼ ἔπειτα Γερήνιος ἱππότα Νέστωρ·
urn:cts:greekLit:tlg0012.tlg002.murray:3.103#ὦ φίλʼ, ἐπεί μʼ ἔμνησας ὀιζύος, ἥν ἐν ἐκείνῳ
urn:cts:greekLit:tlg0012.tlg002.murray:3.104#δήμῳ ἀνέτλημεν μένος ἄσχετοι υἷες Ἀχαιῶν,
urn:cts:greekLit:tlg0012.tlg002.murray:3.105#ἠμέν ὅσα ξὺν νηυσίν ἐπʼ ἠεροειδέα πόντον
urn:cts:greekLit:tlg0012.tlg002.murray:3.106#πλαζόμενοι κατὰ ληίδʼ, ὅπῃ ἄρξειεν Ἀχιλλεύς,
urn:cts:greekLit:tlg0012.tlg002.murray:3.107#ἠδʼ ὅσα καὶ περί ἄστυ μέγα Πριάμοιο ἄνακτος
urn:cts:greekLit:tlg0012.tlg002.murray:3.108#μαρνάμεθʼ· ἔνθα δʼ ἔπειτα κατέκταθεν ὅσσοι ἄριστοι.
urn:cts:greekLit:tlg0012.tlg002.murray:3.109#ἔνθα μὲν Αἴας κεῖται ἀρήιος, ἔνθα δʼ Ἀχιλλεύς,
urn:cts:greekLit:tlg0012.tlg002.murray:3.110#ἔνθα δὲ Πάτροκλος,  θεόφιν μήστωρ ἀτάλαντος,
urn:cts:greekLit:tlg0012.tlg002.murray:3.111#ἔνθα δʼ ἐμὸς φίλος υἱός, ἅμα κρατερὸς καὶ ἀμύμων,
urn:cts:greekLit:tlg0012.tlg002.murray:3.112#Ἀντίλοχος, πέρι μὲν θείειν ταχὺς ἠδὲ μαχητής·
urn:cts:greekLit:tlg0012.tlg002.murray:3.113#ἄλλα τε πόλλʼ ἐπὶ τοῖς πάθομεν κακά· τίς κεν ἐκεῖνα
urn:cts:greekLit:tlg0012.tlg002.murray:3.114#πάντα γε μυθήσαιτο καταθνητῶν ἀνθρώπων;
urn:cts:greekLit:tlg0012.tlg002.murray:3.115#οὐδʼ εἰ πεντάετές γε καὶ ἑξάετες παραμίμνων
urn:cts:greekLit:tlg0012.tlg002.murray:3.116#ἐξερέοις ὅσα κεῖθι πάθον κακὰ δῖοι Ἀχαιοί·
urn:cts:greekLit:tlg0012.tlg002.murray:3.117#πρίν κεν ἀνιηθεὶς σὴν πατρίδα γαῖαν ἵκοιο.
urn:cts:greekLit:tlg0012.tlg002.murray:3.118#εἰνάετες γάρ σφιν κακὰ ῥάπτομεν ἀμφιέποντες
urn:cts:greekLit:tlg0012.tlg002.murray:3.119#παντοίοισι δόλοισι, μόγις δʼ ἐτέλεσσε Κρονίων.
urn:cts:greekLit:tlg0012.tlg002.murray:3.120#ἔνθʼ οὔ τίς ποτε μῆτιν ὁμοιωθήμεναι ἄντην
urn:cts:greekLit:tlg0012.tlg002.murray:3.121#ἤθελʼ, ἐπεὶ μάλα πολλὸν ἐνίκα δῖος Ὀδυσσεὺς
urn:cts:greekLit:tlg0012.tlg002.murray:3.122#παντοίοισι δόλοισι, πατὴρ τεός, εἰ ἐτεόν γε
urn:cts:greekLit:tlg0012.tlg002.murray:3.123#κείνου ἔκγονός ἐσσι· σέβας μʼ ἔχει εἰσορόωντα.
urn:cts:greekLit:tlg0012.tlg002.murray:3.124#ἦ τοι γὰρ μῦθοί γε ἐοικότες, οὐδέ κε φαίης
urn:cts:greekLit:tlg0012.tlg002.murray:3.125#ἄνδρα νεώτερον ὧδε ἐοικότα μυθήσασθαι.
urn:cts:greekLit:tlg0012.tlg002.murray:3.126#ἔνθʼ ἦ τοι ἧος μὲν ἐγὼ καὶ δῖος Ὀδυσσεὺς
urn:cts:greekLit:tlg0012.tlg002.murray:3.127#οὔτε ποτʼ εἰν ἀγορῇ δίχʼ ἐβάζομεν οὔτʼ ἐνὶ βουλῇ,
urn:cts:greekLit:tlg0012.tlg002.murray:3.128#ἀλλʼ ἕνα θυμὸν ἔχοντε νόω καὶ ἐπίφρονι βουλῇ
urn:cts:greekLit:tlg0012.tlg002.murray:3.129#φραζόμεθʼ Ἀργείοισιν ὅπως ὄχʼ ἄριστα γένοιτο.
urn:cts:greekLit:tlg0012.tlg002.murray:3.130#αὐτὰρ ἐπεὶ Πριάμοιο πόλιν διεπέρσαμεν αἰπήν,
urn:cts:greekLit:tlg0012.tlg002.murray:3.131#βῆμεν δʼ ἐν νήεσσι, θεὸς δʼ ἐσκέδασσεν Ἀχαιούς,
urn:cts:greekLit:tlg0012.tlg002.murray:3.132#καὶ τότε δὴ Ζεὺς λυγρὸν ἐνὶ φρεσὶ μήδετο νόστον
urn:cts:greekLit:tlg0012.tlg002.murray:3.133#Ἀργείοις, ἐπεὶ οὔ τι νοήμονες οὐδὲ δίκαιοι
urn:cts:greekLit:tlg0012.tlg002.murray:3.134#πάντες ἔσαν· τῶ σφεων πολέες κακὸν οἶτον ἐπέσπον
urn:cts:greekLit:tlg0012.tlg002.murray:3.135#μήνιος ἐξ ὀλοῆς γλαυκώπιδος ὀβριμοπάτρης.
urn:cts:greekLit:tlg0012.tlg002.murray:3.136#ἥ τʼ ἔριν Ἀτρεΐδῃσι μετʼ ἀμφοτέροισιν ἔθηκε.
urn:cts:greekLit:tlg0012.tlg002.murray:3.137#τὼ δὲ καλεσσαμένω ἀγορὴν ἐς πάντας Ἀχαιούς,
urn:cts:greekLit:tlg0012.tlg002.murray:3.138#μάψ, ἀτὰρ οὐ κατὰ κόσμον, ἐς ἠέλιον καταδύντα,
urn:cts:greekLit:tlg0012.tlg002.murray:3.139#οἱ ἦλθον οἴνῳ βεβαρηότες υἷες Ἀχαιῶν,
urn:cts:greekLit:tlg0012.tlg002.murray:3.140#μῦθον μυθείσθην,  τοῦ εἵνεκα λαὸν ἄγειραν.
urn:cts:greekLit:tlg0012.tlg002.murray:3.141#ἔνθʼ ἤ τοι Μενέλαος ἀνώγει πάντας Ἀχαιοὺς
urn:cts:greekLit:tlg0012.tlg002.murray:3.142#νόστου μιμνήσκεσθαι ἐπʼ εὐρέα νῶτα θαλάσσης,
urn:cts:greekLit:tlg0012.tlg002.murray:3.143#οὐδʼ Ἀγαμέμνονι πάμπαν ἑήνδανε· βούλετο γάρ ῥα
urn:cts:greekLit:tlg0012.tlg002.murray:3.144#λαὸν ἐρυκακέειν ῥέξαι θʼ ἱερὰς ἑκατόμβας,
urn:cts:greekLit:tlg0012.tlg002.murray:3.145#ὡς τὸν Ἀθηναίης δεινὸν χόλον ἐξακέσαιτο,
urn:cts:greekLit:tlg0012.tlg002.murray:3.146#νήπιος, οὐδὲ τὸ ᾔδη, ὃ οὐ πείσεσθαι ἔμελλεν·
urn:cts:greekLit:tlg0012.tlg002.murray:3.147#οὐ γάρ τʼ αἶψα θεῶν τρέπεται νόος αἰέν ἐόντων.
urn:cts:greekLit:tlg0012.tlg002.murray:3.148#ὣς τὼ μὲν χαλεποῖσιν ἀμειβομένω ἐπέεσσιν
urn:cts:greekLit:tlg0012.tlg002.murray:3.149#ἕστασαν· οἱ δʼ ἀνόρουσαν ἐυκνήμιδες Ἀχαιοὶ
urn:cts:greekLit:tlg0012.tlg002.murray:3.150#ἠχῇ θεσπεσίῃ,  δίχα δέ σφισιν ἥνδανε βουλή.
urn:cts:greekLit:tlg0012.tlg002.murray:3.151#νύκτα μὲν ἀέσαμεν χαλεπὰ φρεσὶν ὁρμαίνοντες
urn:cts:greekLit:tlg0012.tlg002.murray:3.152#ἀλλήλοις· ἐπὶ γὰρ Ζεὺς ἤρτυε πῆμα κακοῖο·
urn:cts:greekLit:tlg0012.tlg002.murray:3.153#ἠῶθεν δʼ οἱ μὲν νέας ἕλκομεν εἰς ἅλα δῖαν
urn:cts:greekLit:tlg0012.tlg002.murray:3.154#κτήματά τʼ ἐντιθέμεσθα βαθυζώνους τε γυναῖκας.
urn:cts:greekLit:tlg0012.tlg002.murray:3.155#ἡμίσεες δʼ ἄρα λαοὶ ἐρητύοντο μένοντες
urn:cts:greekLit:tlg0012.tlg002.murray:3.156#αὖθι παρʼ Ἀτρεΐδῃ Ἀγαμέμνονι, ποιμένι λαῶν·
urn:cts:greekLit:tlg0012.tlg002.murray:3.157#ἡμίσεες δʼ ἀναβάντες ἐλαύνομεν· αἱ δὲ μάλʼ ὦκα
urn:cts:greekLit:tlg0012.tlg002.murray:3.158#ἔπλεον, ἐστόρεσεν δέ θεὸς μεγακήτεα πόντον.
urn:cts:greekLit:tlg0012.tlg002.murray:3.159#ἐς Τένεδον δʼ ἐλθόντες ἐρέξαμεν ἱρὰ θεοισ͂ν,
urn:cts:greekLit:tlg0012.tlg002.murray:3.160#οἴκαδε ἱέμενοι· Ζεὺς δʼ οὔ πω μήδετο νόστον,
urn:cts:greekLit:tlg0012.tlg002.murray:3.161#σχέτλιος, ὅς ῥʼ ἔριν ὦρσε κακήν ἔπι δεύτερον αὖτις.
urn:cts:greekLit:tlg0012.tlg002.murray:3.162#οἱ μὲν ἀποστρέψαντες ἔβαν νέας ἀμφιελίσσας
urn:cts:greekLit:tlg0012.tlg002.murray:3.163#ἀμφʼ Ὀδυσῆα ἄνακτα δαΐφρονα, ποικιλομήτην,
urn:cts:greekLit:tlg0012.tlg002.murray:3.164#αὖτις ἐπʼ Ἀτρεΐδῃ Ἀγαμέμνονι ἦρα φέροντες·
urn:cts:greekLit:tlg0012.tlg002.murray:3.165#αὐτὰρ ἐγὼ σὺν νηυσὶν ἀολλέσιν, αἵ μοι ἕποντο,
urn:cts:greekLit:tlg0012.tlg002.murray:3.166#φεῦγον, ἐπεὶ γίγνωσκον, ὃδὴ κακὰ μήδετο δαίμων.
urn:cts:greekLit:tlg0012.tlg002.murray:3.167#φεῦγε δὲ Τυδέος υἱὸς ἀρήιος, ὦρσε δʼ ἑταίρους.
urn:cts:greekLit:tlg0012.tlg002.murray:3.168#ὀψὲ δὲ δὴ μετὰ νῶι κίε ξανθὸς Μενέλαος,
urn:cts:greekLit:tlg0012.tlg002.murray:3.169#ἐν Λέσβῳ δʼ ἔκιχεν δολιχὸν πλόον ὁρμαίνοντας,
urn:cts:greekLit:tlg0012.tlg002.murray:3.170#ἢ καθύπερθε Χίοιο νεοίμεθα παιπαλοέσσης,
urn:cts:greekLit:tlg0012.tlg002.murray:3.171#νήσου ἔπι Ψυρίης, αὐτὴν ἐπʼ ἀριστέρʼ ἔχοντες,
urn:cts:greekLit:tlg0012.tlg002.murray:3.172#ἦ ὑπένερθε Χίοιο, παρʼ ἠνεμόεντα Μίμαντα.
urn:cts:greekLit:tlg0012.tlg002.murray:3.173#ᾐτέομεν δὲ θεὸν φῆναι τέρας· αὐτὰρ ὅ γʼ ἡμῖν
urn:cts:greekLit:tlg0012.tlg002.murray:3.174#δεῖξε, καὶ ἠνώγει πέλαγος μέσον εἰς Εὔβοιαν
urn:cts:greekLit:tlg0012.tlg002.murray:3.175#τέμνειν,  ὄφρα τάχιστα ὑπὲκ κακότητα φύγοιμεν.
urn:cts:greekLit:tlg0012.tlg002.murray:3.176#ὦρτο δʼ ἐπὶ λιγὺς οὖρος ἀήμεναι· αἱ δὲ μάλʼ ὦκα
urn:cts:greekLit:tlg0012.tlg002.murray:3.177#ἰχθυόεντα κέλευθα διέδραμον, ἐς δὲ Γεραιστὸν
urn:cts:greekLit:tlg0012.tlg002.murray:3.178#ἐννύχιαι κατάγοντο· Ποσειδάωνι δὲ ταύρων
urn:cts:greekLit:tlg0012.tlg002.murray:3.179#πόλλʼ ἐπὶ μῆρʼ ἔθεμεν, πέλαγος μέγα μετρήσαντες.
urn:cts:greekLit:tlg0012.tlg002.murray:3.180#τέτρατον ἦμαρ ἔην,  ὅτʼ ἐν Ἄργεϊ νῆας ἐίσας
urn:cts:greekLit:tlg0012.tlg002.murray:3.181#Τυδεΐδεω ἕταροι Διομήδεος ἱπποδάμοιο
urn:cts:greekLit:tlg0012.tlg002.murray:3.182#ἵστασαν· αὐτάρ ἐγώ γε Πύλονδʼ ἔχον, οὐδέ ποτʼ ἔσβη
urn:cts:greekLit:tlg0012.tlg002.murray:3.183#οὖρος, ἐπεὶ δὴ πρῶτα θεὸς προέηκεν ἀῆναι.
urn:cts:greekLit:tlg0012.tlg002.murray:3.184#ὣς ἦλθον, φίλε τέκνον, ἀπευθής, οὐδέ τι οἶδα
urn:cts:greekLit:tlg0012.tlg002.murray:3.185#κείνων,  οἵ τʼ ἐσάωθεν Ἀχαιῶν οἵ τʼ ἀπόλοντο.
urn:cts:greekLit:tlg0012.tlg002.murray:3.186#ὅσσα δʼ ἐνὶ μεγάροισι καθήμενος ἡμετέροισι
urn:cts:greekLit:tlg0012.tlg002.murray:3.187#πεύθομαι, ἣ θέμις ἐστί, δαήσεαι, κοὐδέ σε δεύσω.
urn:cts:greekLit:tlg0012.tlg002.murray:3.188#εὖ μὲν Μυρμιδόνας φάσʼ ἐλθέμεν ἐγχεσιμώρους,
urn:cts:greekLit:tlg0012.tlg002.murray:3.189#οὓς ἄγʼ Ἀχιλλῆος μεγαθύμου φαίδιμος υἱός,
urn:cts:greekLit:tlg0012.tlg002.murray:3.190#εὖ δὲ Φιλοκτήτην,  Ποιάντιον ἀγλαὸν υἱόν.
urn:cts:greekLit:tlg0012.tlg002.murray:3.191#πάντας δʼ Ἰδομενεὺς Κρήτην εἰσήγαγʼ ἑταίρους,
urn:cts:greekLit:tlg0012.tlg002.murray:3.192#οἳ φύγον ἐκ πολέμου, πόντος δέ οἱ οὔ τινʼ ἀπηύρα.
urn:cts:greekLit:tlg0012.tlg002.murray:3.193#Ἀτρεΐδην δὲ καὶ αὐτοὶ ἀκούετε, νόσφιν ἐόντες,
urn:cts:greekLit:tlg0012.tlg002.murray:3.194#ὥς τʼ ἦλθʼ, ὥς τʼ Αἴγισθος ἐμήσατο λυγρὸν ὄλεθρον.
urn:cts:greekLit:tlg0012.tlg002.murray:3.195#ἀλλʼ ἦ τοι κεῖνος μὲν ἐπισμυγερῶς ἀπέτισεν·
urn:cts:greekLit:tlg0012.tlg002.murray:3.196#ὡς ἀγαθὸν καὶ παῖδα καταφθιμένοιο λιπέσθαι
urn:cts:greekLit:tlg0012.tlg002.murray:3.197#ἀνδρός, ἐπεὶ καὶ κεῖνος ἐτίσατο πατροφονῆα,
urn:cts:greekLit:tlg0012.tlg002.murray:3.198#Αἴγισθον δολόμητιν, ὅ οἱ πατέρα κλυτὸν ἔκτα.
urn:cts:greekLit:tlg0012.tlg002.murray:3.199#καὶ σὺ φίλος, μάλα γάρ σʼ ὁρόω καλόν τε μέγαν τε,
urn:cts:greekLit:tlg0012.tlg002.murray:3.200#ἄλκιμος ἔσσʼ,  ἵνα τίς σε καὶ ὀψιγόνων ἐὺ εἴπῃ.
urn:cts:greekLit:tlg0012.tlg002.murray:3.201#τὸν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:3.202#ὦ Νέστορ Νηληϊάδη, μέγα κῦδος Ἀχαιῶν,
urn:cts:greekLit:tlg0012.tlg002.murray:3.203#καὶ λίην κεῖνος μὲν ἐτίσατο, καί οἱ Ἀχαιοὶ
urn:cts:greekLit:tlg0012.tlg002.murray:3.204#οἴσουσι κλέος εὐρὺ καὶ ἐσσομένοισι πυθέσθαι·
urn:cts:greekLit:tlg0012.tlg002.murray:3.205#αἲ γὰρ ἐμοὶ τοσσήνδε θεοὶ δύναμιν περιθεῖεν,
urn:cts:greekLit:tlg0012.tlg002.murray:3.206#τίσασθαι μνηστῆρας ὑπερβασίης ἀλεγεινῆς,
urn:cts:greekLit:tlg0012.tlg002.murray:3.207#οἵ τέ μοι ὑβρίζοντες ἀτάσθαλα μηχανόωνται.
urn:cts:greekLit:tlg0012.tlg002.murray:3.208#ἀλλʼ οὔ μοι τοιοῦτον ἐπέκλωσαν θεοὶ ὄλβον,
urn:cts:greekLit:tlg0012.tlg002.murray:3.209#πατρί τʼ ἐμῷ καὶ ἐμοί· νῦν δὲ χρὴ τετλάμεν ἔμπης.
urn:cts:greekLit:tlg0012.tlg002.murray:3.210#τὸν δʼ ἠμείβετʼ ἔπειτα Γερήνιος ἱππότα Νέστωρ·
urn:cts:greekLit:tlg0012.tlg002.murray:3.211#ὦ φίλʼ, ἐπεὶ δὴ ταῦτά μʼ ἀνέμνησας καὶ ἔειπες,
urn:cts:greekLit:tlg0012.tlg002.murray:3.212#φασὶ μνηστῆρας σῆς μητέρος εἵνεκα πολλοὺς
urn:cts:greekLit:tlg0012.tlg002.murray:3.213#ἐν μεγάροις ἀέκητι σέθεν κακὰ μηχανάασθαι·
urn:cts:greekLit:tlg0012.tlg002.murray:3.214#εἰπέ μοι, ἠὲ ἑκὼν ὑποδάμνασαι, ἦ σέ γε λαοὶ
urn:cts:greekLit:tlg0012.tlg002.murray:3.215#ἐχθαίρουσʼ ἀνὰ δῆμον,  ἐπισπόμενοι θεοῦ ὀμφῇ.
urn:cts:greekLit:tlg0012.tlg002.murray:3.216#τίς δʼ οἶδʼ εἴ κέ ποτέ σφι βίας ἀποτίσεται ἐλθών,
urn:cts:greekLit:tlg0012.tlg002.murray:3.217#ἢ ὅ γε μοῦνος ἐὼν ἢ καὶ σύμπαντες Ἀχαιοί;
urn:cts:greekLit:tlg0012.tlg002.murray:3.218#εἰ γάρ σʼ ὣς ἐθέλοι φιλέειν γλαυκῶπις Ἀθήνη,
urn:cts:greekLit:tlg0012.tlg002.murray:3.219#ὡς τότʼ Ὀδυσσῆος περικήδετο κυδαλίμοιο
urn:cts:greekLit:tlg0012.tlg002.murray:3.220#δήμῳ ἔνι Τρώων,  ὅθι πάσχομεν ἄλγεʼ Ἀχαιοί—
urn:cts:greekLit:tlg0012.tlg002.murray:3.221#οὐ γάρ πω ἴδον ὧδε θεοὺς ἀναφανδὰ φιλεῦντας,
urn:cts:greekLit:tlg0012.tlg002.murray:3.222#ὡς κείνῳ ἀναφανδὰ παρίστατο Παλλὰς Ἀθήνη—
urn:cts:greekLit:tlg0012.tlg002.murray:3.223#εἴ σʼ οὕτως ἐθέλοι φιλέειν κήδοιτό τε θυμῷ,
urn:cts:greekLit:tlg0012.tlg002.murray:3.224#τῶ κέν τις κείνων γε καὶ ἐκλελάθοιτο γάμοιο.
urn:cts:greekLit:tlg0012.tlg002.murray:3.225#τὸν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:3.226#ὦ γέρον, οὔ πω τοῦτο ἔπος τελέεσθαι ὀίω·
urn:cts:greekLit:tlg0012.tlg002.murray:3.227#λίην γὰρ μέγα εἶπες· ἄγη μʼ ἔχει. οὐκ ἂν ἐμοί γε
urn:cts:greekLit:tlg0012.tlg002.murray:3.228#ἐλπομένω τὰ γένοιτʼ, οὐδʼ εἰ θεοὶ ὣς ἐθέλοιεν.
urn:cts:greekLit:tlg0012.tlg002.murray:3.229#τὸν δʼ αὖτε προσέειπε θεά, γλαυκῶπις Ἀθήνη·
urn:cts:greekLit:tlg0012.tlg002.murray:3.230#Τηλέμαχε,  ποῖόν σε ἔπος φύγεν ἕρκος ὀδόντων.
urn:cts:greekLit:tlg0012.tlg002.murray:3.231#ῥεῖα θεός γʼ ἐθέλων καὶ τηλόθεν ἄνδρα σαώσαι.
urn:cts:greekLit:tlg0012.tlg002.murray:3.232#βουλοίμην δʼ ἂν ἐγώ γε καὶ ἄλγεα πολλὰ μογήσας
urn:cts:greekLit:tlg0012.tlg002.murray:3.233#οἴκαδέ τʼ ἐλθέμεναι καὶ νόστιμον ἦμαρ ἰδέσθαι,
urn:cts:greekLit:tlg0012.tlg002.murray:3.234#ἢ ἐλθὼν ἀπολέσθαι ἐφέστιος, ὡς Ἀγαμέμνων
urn:cts:greekLit:tlg0012.tlg002.murray:3.235#ὤλεθʼ ὑπʼ Αἰγίσθοιο δόλῳ καὶ ἧς ἀλόχοιο.
urn:cts:greekLit:tlg0012.tlg002.murray:3.236#ἀλλʼ ἦ τοι θάνατον μὲν ὁμοίιον οὐδὲ θεοί περ
urn:cts:greekLit:tlg0012.tlg002.murray:3.237#καὶ φίλῳ ἀνδρὶ δύνανται ἀλαλκέμεν, ὁππότε κεν δὴ
urn:cts:greekLit:tlg0012.tlg002.murray:3.238#μοῖρʼ ὀλοὴ καθέλῃσι τανηλεγέος θανάτοιο.
urn:cts:greekLit:tlg0012.tlg002.murray:3.239#τὴν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:3.240#Μέντορ,  μηκέτι ταῦτα λεγώμεθα κηδόμενοί περ·
urn:cts:greekLit:tlg0012.tlg002.murray:3.241#κείνῳ δʼ οὐκέτι νόστος ἐτήτυμος, ἀλλά οἱ ἤδη
urn:cts:greekLit:tlg0012.tlg002.murray:3.242#φράσσαντʼ ἀθάνατοι θάνατον καὶ κῆρα μέλαιναν.
urn:cts:greekLit:tlg0012.tlg002.murray:3.243#νῦν δʼ ἐθέλω ἔπος ἄλλο μεταλλῆσαι καὶ ἐρέσθαι
urn:cts:greekLit:tlg0012.tlg002.murray:3.244#Νέστορʼ, ἐπεὶ περὶ οἶδε δίκας ἠδὲ φρόνιν ἄλλων·
urn:cts:greekLit:tlg0012.tlg002.murray:3.245#τρὶς γὰρ δή μίν φασιν ἀνάξασθαι γένεʼ ἀνδρῶν·
urn:cts:greekLit:tlg0012.tlg002.murray:3.246#ὥς τέ μοι ἀθάνατος ἰνδάλλεται εἰσοράασθαι.
urn:cts:greekLit:tlg0012.tlg002.murray:3.247#ὦ Νέστορ Νηληϊάδη, σὺ δʼ ἀληθὲς ἐνίσπες·
urn:cts:greekLit:tlg0012.tlg002.murray:3.248#πῶς ἔθανʼ Ἀτρεΐδης εὐρὺ κρείων Ἀγαμέμνων;
urn:cts:greekLit:tlg0012.tlg002.murray:3.249#ποῦ Μενέλαος ἔην; τίνα δʼ αὐτῷ μήσατʼ ὄλεθρον
urn:cts:greekLit:tlg0012.tlg002.murray:3.250#Αἴγισθος δολόμητις,  ἐπεὶ κτάνε πολλὸν ἀρείω;
urn:cts:greekLit:tlg0012.tlg002.murray:3.251#ἦ οὐκ Ἄργεος ἦεν Ἀχαιικοῦ, ἀλλά πῃ ἄλλῃ
urn:cts:greekLit:tlg0012.tlg002.murray:3.252#πλάζετʼ ἐπʼ ἀνθρώπους, ὁ δὲ θαρσήσας κατέπεφνε;
urn:cts:greekLit:tlg0012.tlg002.murray:3.253#τὸν δʼ ἠμείβετʼ ἔπειτα Γερήνιος ἱππότα Νέστωρ·
urn:cts:greekLit:tlg0012.tlg002.murray:3.254#τοιγὰρ ἐγώ τοι, τέκνον, ἀληθέα πάντʼ ἀγορεύσω.
urn:cts:greekLit:tlg0012.tlg002.murray:3.255#ἦ τοι μὲν τάδε καὐτὸς ὀίεαι,  ὥς κεν ἐτύχθη,
urn:cts:greekLit:tlg0012.tlg002.murray:3.256#εἰ ζωόν γʼ Αἴγισθον ἐνὶ μεγάροισιν ἔτετμεν
urn:cts:greekLit:tlg0012.tlg002.murray:3.257#Ἀτρεΐδης Τροίηθεν ἰών, ξανθὸς Μενέλαος·
urn:cts:greekLit:tlg0012.tlg002.murray:3.258#τῶ κέ οἱ οὐδὲ θανόντι χυτὴν ἐπὶ γαῖαν ἔχευαν,
urn:cts:greekLit:tlg0012.tlg002.murray:3.259#ἀλλʼ ἄρα τόν γε κύνες τε καὶ οἰωνοὶ κατέδαψαν
urn:cts:greekLit:tlg0012.tlg002.murray:3.260#κείμενον ἐν πεδίῳ ἑκὰς ἄστεος,  οὐδέ κέ τίς μιν
urn:cts:greekLit:tlg0012.tlg002.murray:3.261#κλαῦσεν Ἀχαιιάδων· μάλα γὰρ μέγα μήσατο ἔργον.
urn:cts:greekLit:tlg0012.tlg002.murray:3.262#ἡμεῖς μὲν γὰρ κεῖθι πολέας τελέοντες ἀέθλους
urn:cts:greekLit:tlg0012.tlg002.murray:3.263#ἥμεθʼ· ὁ δʼ εὔκηλος μυχῷ Ἄργεος ἱπποβότοιο
urn:cts:greekLit:tlg0012.tlg002.murray:3.264#πόλλʼ Ἀγαμεμνονέην ἄλοχον θέλγεσκʼ ἐπέεσσιν.
urn:cts:greekLit:tlg0012.tlg002.murray:3.265#ἡ δʼ ἦ τοι τὸ πρὶν μὲν ἀναίνετο ἔργον ἀεικὲς
urn:cts:greekLit:tlg0012.tlg002.murray:3.266#δῖα Κλυταιμνήστρη· φρεσὶ γὰρ κέχρητʼ ἀγαθῇσι·
urn:cts:greekLit:tlg0012.tlg002.murray:3.267#πὰρ δʼ ἄρʼ ἔην καὶ ἀοιδὸς ἀνήρ, ᾧ πόλλʼ ἐπέτελλεν
urn:cts:greekLit:tlg0012.tlg002.murray:3.268#Ἀτρεΐδης Τροίηνδε κιὼν ἔρυσασθαι ἄκοιτιν.
urn:cts:greekLit:tlg0012.tlg002.murray:3.269#ἀλλʼ ὅτε δή μιν μοῖρα θεῶν ἐπέδησε δαμῆναι,
urn:cts:greekLit:tlg0012.tlg002.murray:3.270#δὴ τότε τὸν μὲν ἀοιδὸν ἄγων ἐς νῆσον ἐρήμην
urn:cts:greekLit:tlg0012.tlg002.murray:3.271#κάλλιπεν οἰωνοῖσιν ἕλωρ καὶ κύρμα γενέσθαι,
urn:cts:greekLit:tlg0012.tlg002.murray:3.272#τὴν δʼ ἐθέλων ἐθέλουσαν ἀνήγαγεν ὅνδε δόμονδε.
urn:cts:greekLit:tlg0012.tlg002.murray:3.273#πολλὰ δὲ μηρίʼ ἔκηε θεῶν ἱεροῖς ἐπὶ βωμοῖς,
urn:cts:greekLit:tlg0012.tlg002.murray:3.274#πολλὰ δʼ ἀγάλματʼ ἀνῆψεν, ὑφάσματά τε χρυσόν τε,
urn:cts:greekLit:tlg0012.tlg002.murray:3.275#ἐκτελέσας μέγα ἔργον,  ὃ οὔ ποτε ἔλπετο θυμῷ.
urn:cts:greekLit:tlg0012.tlg002.murray:3.276#ἡμεῖς μὲν γὰρ ἅμα πλέομεν Τροίηθεν ἰόντες,
urn:cts:greekLit:tlg0012.tlg002.murray:3.277#Ἀτρεΐδης καὶ ἐγώ, φίλα εἰδότες ἀλλήλοισιν·
urn:cts:greekLit:tlg0012.tlg002.murray:3.278#ἀλλʼ ὅτε Σούνιον ἱρὸν ἀφικόμεθʼ, ἄκρον Ἀθηνέων,
urn:cts:greekLit:tlg0012.tlg002.murray:3.279#ἔνθα κυβερνήτην Μενελάου Φοῖβος Ἀπόλλων
urn:cts:greekLit:tlg0012.tlg002.murray:3.280#οἷς ἀγανοῖς βελέεσσιν ἐποιχόμενος κατέπεφνε,
urn:cts:greekLit:tlg0012.tlg002.murray:3.281#πηδάλιον μετὰ χερσὶ θεούσης νηὸς ἔχοντα,
urn:cts:greekLit:tlg0012.tlg002.murray:3.282#Φρόντιν Ὀνητορίδην, ὃς ἐκαίνυτο φῦλʼ ἀνθρώπων
urn:cts:greekLit:tlg0012.tlg002.murray:3.283#νῆα κυβερνῆσαι, ὁπότε σπέρχοιεν ἄελλαι.
urn:cts:greekLit:tlg0012.tlg002.murray:3.284#ὣς ὁ μὲν ἔνθα κατέσχετʼ, ἐπειγόμενός περ ὁδοῖο,
urn:cts:greekLit:tlg0012.tlg002.murray:3.285#ὄφρʼ ἕταρον θάπτοι καὶ ἐπὶ κτέρεα κτερίσειεν.
urn:cts:greekLit:tlg0012.tlg002.murray:3.286#ἀλλʼ ὅτε δὴ καὶ κεῖνος ἰὼν ἐπὶ οἴνοπα πόντον
urn:cts:greekLit:tlg0012.tlg002.murray:3.287#ἐν νηυσὶ γλαφυρῇσι Μαλειάων ὄρος αἰπὺ
urn:cts:greekLit:tlg0012.tlg002.murray:3.288#ἷξε θέων, τότε δὴ στυγερὴν ὁδὸν εὐρύοπα Ζεὺς
urn:cts:greekLit:tlg0012.tlg002.murray:3.289#ἐφράσατο, λιγέων δʼ ἀνέμων ἐπʼ ἀυτμένα χεῦε,
urn:cts:greekLit:tlg0012.tlg002.murray:3.290#κύματά τε τροφέοντο πελώρια,  ἶσα ὄρεσσιν.
urn:cts:greekLit:tlg0012.tlg002.murray:3.291#ἔνθα διατμήξας τὰς μὲν Κρήτῃ ἐπέλασσεν,
urn:cts:greekLit:tlg0012.tlg002.murray:3.292#ἧχι Κύδωνες ἔναιον Ἰαρδάνου ἀμφὶ ῥέεθρα.
urn:cts:greekLit:tlg0012.tlg002.murray:3.293#ἔστι δέ τις λισσὴ αἰπεῖά τε εἰς ἅλα πέτρη
urn:cts:greekLit:tlg0012.tlg002.murray:3.294#ἐσχατιῇ Γόρτυνος ἐν ἠεροειδέι πόντῳ·
urn:cts:greekLit:tlg0012.tlg002.murray:3.295#ἔνθα Νότος μέγα κῦμα ποτὶ σκαιὸν ῥίον ὠθεῖ,
urn:cts:greekLit:tlg0012.tlg002.murray:3.296#ἐς Φαιστόν, μικρὸς δὲ λίθος μέγα κῦμʼ ἀποέργει.
urn:cts:greekLit:tlg0012.tlg002.murray:3.297#αἱ μὲν ἄρʼ ἔνθʼ ἦλθον, σπουδῇ δʼ ἤλυξαν ὄλεθρον
urn:cts:greekLit:tlg0012.tlg002.murray:3.298#ἄνδρες, ἀτὰρ νῆάς γε ποτὶ σπιλάδεσσιν ἔαξαν
urn:cts:greekLit:tlg0012.tlg002.murray:3.299#κύματʼ· ἀτὰρ τὰς πέντε νέας κυανοπρῳρείους
urn:cts:greekLit:tlg0012.tlg002.murray:3.300#Αἰγύπτῳ ἐπέλασσε φέρων ἄνεμός τε καὶ ὕδωρ.
urn:cts:greekLit:tlg0012.tlg002.murray:3.301#ὣς ὁ μὲν ἔνθα πολὺν βίοτον καὶ χρυσὸν ἀγείρων
urn:cts:greekLit:tlg0012.tlg002.murray:3.302#ἠλᾶτο ξὺν νηυσὶ κατʼ ἀλλοθρόους ἀνθρώπους·
urn:cts:greekLit:tlg0012.tlg002.murray:3.303#τόφρα δὲ ταῦτʼ Αἴγισθος ἐμήσατο οἴκοθι λυγρά.
urn:cts:greekLit:tlg0012.tlg002.murray:3.305#ἑπτάετες δʼ ἤνασσε πολυχρύσοιο Μυκήνης,
urn:cts:greekLit:tlg0012.tlg002.murray:3.304#κτείνας Ἀτρεΐδην,  δέδμητο δὲ λαὸς ὑπʼ αὐτῷ.
urn:cts:greekLit:tlg0012.tlg002.murray:3.305#τῷ δέ οἱ ὀγδοάτῳ κακὸν ἤλυθε δῖος Ὀρέστης
urn:cts:greekLit:tlg0012.tlg002.murray:3.306#ἂψ ἀπʼ Ἀθηνάων, κατὰ δʼ ἔκτανε πατροφονῆα,
urn:cts:greekLit:tlg0012.tlg002.murray:3.307#Αἴγισθον δολόμητιν, ὅ οἱ πατέρα κλυτὸν ἔκτα.
urn:cts:greekLit:tlg0012.tlg002.murray:3.308#ἦ τοι ὁ τὸν κτείνας δαίνυ τάφον Ἀργείοισιν
urn:cts:greekLit:tlg0012.tlg002.murray:3.310#μητρός τε στυγερῆς καὶ ἀνάλκιδος Αἰγίσθοιο·
urn:cts:greekLit:tlg0012.tlg002.murray:3.311#αὐτῆμαρ δέ οἱ ἦλθε βοὴν ἀγαθὸς Μενέλαος
urn:cts:greekLit:tlg0012.tlg002.murray:3.312#πολλὰ κτήματʼ ἄγων, ὅσα οἱ νέες ἄχθος ἄειραν.
urn:cts:greekLit:tlg0012.tlg002.murray:3.313#καὶ σύ, φίλος, μὴ δηθὰ δόμων ἄπο τῆλʼ ἀλάλησο,
urn:cts:greekLit:tlg0012.tlg002.murray:3.314#κτήματά τε προλιπὼν ἄνδρας τʼ ἐν σοῖσι δόμοισιν
urn:cts:greekLit:tlg0012.tlg002.murray:3.315#οὕτω ὑπερφιάλους,  μή τοι κατὰ πάντα φάγωσιν
urn:cts:greekLit:tlg0012.tlg002.murray:3.316#κτήματα δασσάμενοι, σὺ δὲ τηϋσίην ὁδὸν ἔλθῃς.
urn:cts:greekLit:tlg0012.tlg002.murray:3.317#ἀλλʼ ἐς μὲν Μενέλαον ἐγὼ κέλομαι καὶ ἄνωγα
urn:cts:greekLit:tlg0012.tlg002.murray:3.318#ἐλθεῖν· κεῖνος γὰρ νέον ἄλλοθεν εἰλήλουθεν,
urn:cts:greekLit:tlg0012.tlg002.murray:3.319#ἐκ τῶν ἀνθρώπων, ὅθεν οὐκ ἔλποιτό γε θυμῷ
urn:cts:greekLit:tlg0012.tlg002.murray:3.320#ἐλθέμεν,  ὅν τινα πρῶτον ἀποσφήλωσιν ἄελλαι
urn:cts:greekLit:tlg0012.tlg002.murray:3.321#ἐς πέλαγος μέγα τοῖον, ὅθεν τέ περ οὐδʼ οἰωνοὶ
urn:cts:greekLit:tlg0012.tlg002.murray:3.322#αὐτόετες οἰχνεῦσιν, ἐπεὶ μέγα τε δεινόν τε.
urn:cts:greekLit:tlg0012.tlg002.murray:3.323#ἀλλʼ ἴθι νῦν σὺν νηί τε σῇ καὶ σοῖς ἑτάροισιν·
urn:cts:greekLit:tlg0012.tlg002.murray:3.324#εἰ δʼ ἐθέλεις πεζός, πάρα τοι δίφρος τε καὶ ἵπποι,
urn:cts:greekLit:tlg0012.tlg002.murray:3.325#πὰρ δὲ τοι υἷες ἐμοί,  οἵ τοι πομπῆες ἔσονται
urn:cts:greekLit:tlg0012.tlg002.murray:3.326#ἐς Λακεδαίμονα δῖαν, ὅθι ξανθὸς Μενέλαος.
urn:cts:greekLit:tlg0012.tlg002.murray:3.327#λίσσεσθαι δέ μιν αὐτός, ἵνα νημερτὲς ἐνίσπῃ·
urn:cts:greekLit:tlg0012.tlg002.murray:3.328#ψεῦδος δʼ οὐκ ἐρέει· μάλα γὰρ πεπνυμένος ἐστίν.
urn:cts:greekLit:tlg0012.tlg002.murray:3.329#ὣς ἔφατʼ, ἠέλιος δʼ ἄρʼ ἔδυ καὶ ἐπὶ κνέφας ἦλθε.
urn:cts:greekLit:tlg0012.tlg002.murray:3.330#τοῖσι δὲ καὶ μετέειπε θεά,  γλαυκῶπις Ἀθήνη·
urn:cts:greekLit:tlg0012.tlg002.murray:3.331#ὦ γέρον, ἦ τοι ταῦτα κατὰ μοῖραν κατέλεξας·
urn:cts:greekLit:tlg0012.tlg002.murray:3.332#ἀλλʼ ἄγε τάμνετε μὲν γλώσσας, κεράασθε δὲ οἶνον,
urn:cts:greekLit:tlg0012.tlg002.murray:3.333#ὄφρα Ποσειδάωνι καὶ ἄλλοις ἀθανάτοισιν
urn:cts:greekLit:tlg0012.tlg002.murray:3.334#σπείσαντες κοίτοιο μεδώμεθα· τοῖο γὰρ ὥρη.
urn:cts:greekLit:tlg0012.tlg002.murray:3.335#ἤδη γὰρ φάος οἴχεθʼ ὑπὸ ζόφον,  οὐδὲ ἔοικεν·
urn:cts:greekLit:tlg0012.tlg002.murray:3.336#δηθὰ θεῶν ἐν δαιτὶ θαασσέμεν, ἀλλὰ νέεσθαι.
urn:cts:greekLit:tlg0012.tlg002.murray:3.337#ἦ ῥα Διὸς θυγάτηρ, οἱ δʼ ἔκλυον αὐδησάσης.
urn:cts:greekLit:tlg0012.tlg002.murray:3.338#τοῖσι δὲ κήρυκες μὲν ὕδωρ ἐπὶ χεῖρας ἔχευαν,
urn:cts:greekLit:tlg0012.tlg002.murray:3.339#κοῦροι δὲ κρητῆρας ἐπεστέψαντο ποτοῖο,
urn:cts:greekLit:tlg0012.tlg002.murray:3.340#νώμησαν δʼ ἄρα πᾶσιν ἐπαρξάμενοι δεπάεσσι·
urn:cts:greekLit:tlg0012.tlg002.murray:3.341#γλώσσας δʼ ἐν πυρὶ βάλλον, ἀνιστάμενοι δʼ ἐπέλειβον.
urn:cts:greekLit:tlg0012.tlg002.murray:3.342#αὐτὰρ ἐπεὶ σπεῖσάν τʼ ἔπιον θʼ, ὅσον ἤθελε θυμός,
urn:cts:greekLit:tlg0012.tlg002.murray:3.343#δὴ τότʼ Ἀθηναίη καὶ Τηλέμαχος θεοειδὴς
urn:cts:greekLit:tlg0012.tlg002.murray:3.344#ἄμφω ἱέσθην κοίλην ἐπὶ νῆα νέεσθαι.
urn:cts:greekLit:tlg0012.tlg002.murray:3.345#Νέστωρ δʼ αὖ κατέρυκε καθαπτόμενος ἐπέεσσιν·
urn:cts:greekLit:tlg0012.tlg002.murray:3.346#Ζεὺς τό γʼ ἀλεξήσειε καὶ ἀθάνατοι θεοὶ ἄλλοι,
urn:cts:greekLit:tlg0012.tlg002.murray:3.347#ὡς ὑμεῖς παρʼ ἐμεῖο θοὴν ἐπὶ νῆα κίοιτε
urn:cts:greekLit:tlg0012.tlg002.murray:3.348#ὥς τέ τευ ἦ παρὰ πάμπαν ἀνείμονος ἠδὲ πενιχροῦ,
urn:cts:greekLit:tlg0012.tlg002.murray:3.349#ᾧ οὔ τι χλαῖναι καὶ ῥήγεα πόλλʼ ἐνὶ οἴκῳ,
urn:cts:greekLit:tlg0012.tlg002.murray:3.350#οὔτʼ αὐτῷ μαλακῶς οὔτε ξείνοισιν ἐνεύδειν.
urn:cts:greekLit:tlg0012.tlg002.murray:3.351#αὐτὰρ ἐμοὶ πάρα μὲν χλαῖναι καὶ ῥήγεα καλά.
urn:cts:greekLit:tlg0012.tlg002.murray:3.352#οὔ θην δὴ τοῦδʼ ἀνδρὸς Ὀδυσσῆος φίλος υἱὸς
urn:cts:greekLit:tlg0012.tlg002.murray:3.353#νηὸς ἐπʼ ἰκριόφιν καταλέξεται, ὄφρʼ ἂν ἐγώ γε
urn:cts:greekLit:tlg0012.tlg002.murray:3.354#ζώω, ἔπειτα δὲ παῖδες ἐνὶ μεγάροισι λίπωνται,
urn:cts:greekLit:tlg0012.tlg002.murray:3.355#ξείνους ξεινίζειν,  ὅς τίς κʼ ἐμὰ δώμαθʼ ἵκηται.
urn:cts:greekLit:tlg0012.tlg002.murray:3.356#τὸν δʼ αὖτε προσέειπε θεά, γλαυκῶπις Ἀθήνη·
urn:cts:greekLit:tlg0012.tlg002.murray:3.357#εὖ δὴ ταῦτά γʼ ἔφησθα, γέρον φίλε· σοὶ δὲ ἔοικεν
urn:cts:greekLit:tlg0012.tlg002.murray:3.358#Τηλέμαχον πείθεσθαι, ἐπεὶ πολὺ κάλλιον οὕτως.
urn:cts:greekLit:tlg0012.tlg002.murray:3.359#ἀλλʼ οὗτος μὲν νῦν σοὶ ἅμʼ ἕψεται, ὄφρα κεν εὕδῃ
urn:cts:greekLit:tlg0012.tlg002.murray:3.360#σοῖσιν ἐνὶ μεγάροισιν· ἐγὼ δʼ ἐπὶ νῆα μέλαιναν
urn:cts:greekLit:tlg0012.tlg002.murray:3.361#εἶμʼ, ἵνα θαρσύνω θʼ ἑτάρους εἴπω τε ἕκαστα.
urn:cts:greekLit:tlg0012.tlg002.murray:3.362#οἶος γὰρ μετὰ τοῖσι γεραίτερος εὔχομαι εἶναι·
urn:cts:greekLit:tlg0012.tlg002.murray:3.363#οἱ δʼ ἄλλοι φιλότητι νεώτεροι ἄνδρες ἕπονται,
urn:cts:greekLit:tlg0012.tlg002.murray:3.364#πάντες ὁμηλικίη μεγαθύμου Τηλεμάχοιο.
urn:cts:greekLit:tlg0012.tlg002.murray:3.365#ἔνθα κε λεξαίμην κοίλῃ παρὰ νηὶ μελαίνῃ
urn:cts:greekLit:tlg0012.tlg002.murray:3.366#νῦν· ἀτὰρ ἠῶθεν μετὰ Καύκωνας μεγαθύμους
urn:cts:greekLit:tlg0012.tlg002.murray:3.367#εἶμʼ ἔνθα χρεῖός μοι ὀφέλλεται, οὔ τι νέον γε
urn:cts:greekLit:tlg0012.tlg002.murray:3.368#οὐδʼ ὀλίγον. σὺ δὲ τοῦτον, ἐπεὶ τεὸν ἵκετο δῶμα,
urn:cts:greekLit:tlg0012.tlg002.murray:3.369#πέμψον σὺν δίφρῳ τε καὶ υἱέι· δὸς δέ οἱ ἵππους,
urn:cts:greekLit:tlg0012.tlg002.murray:3.370#οἵ τοι ἐλαφρότατοι θείειν καὶ κάρτος ἄριστοι.
urn:cts:greekLit:tlg0012.tlg002.murray:3.371#ὣς ἄρα φωνήσασʼ ἀπέβη γλαυκῶπις Ἀθήνη
urn:cts:greekLit:tlg0012.tlg002.murray:3.372#φήνῃ εἰδομένη· θάμβος δʼ ἕλε πάντας ἰδόντας.
urn:cts:greekLit:tlg0012.tlg002.murray:3.373#θαύμαζεν δʼ ὁ γεραιός, ὅπως ἴδεν ὀφθαλμοῖς·
urn:cts:greekLit:tlg0012.tlg002.murray:3.374#Τηλεμάχου δʼ ἕλε χεῖρα, ἔπος τʼ ἔφατʼ ἔκ τʼ ὀνόμαζεν·
urn:cts:greekLit:tlg0012.tlg002.murray:3.375#ὦ φίλος, οὔ σε ἔολπα κακὸν καὶ ἄναλκιν ἔσεσθαι,
urn:cts:greekLit:tlg0012.tlg002.murray:3.376#εἰ δή τοι νέῳ ὧδε θεοὶ πομπῆες ἕπονται.
urn:cts:greekLit:tlg0012.tlg002.murray:3.377#οὐ μὲν γάρ τις ὅδʼ ἄλλος Ὀλύμπια δώματʼ ἐχόντων,
urn:cts:greekLit:tlg0012.tlg002.murray:3.378#ἀλλὰ Διὸς θυγάτηρ, κυδίστη Τριτογένεια,
urn:cts:greekLit:tlg0012.tlg002.murray:3.379#ἥ τοι καὶ πατέρʼ ἐσθλὸν ἐν Ἀργείοισιν ἐτίμα.
urn:cts:greekLit:tlg0012.tlg002.murray:3.380#ἀλλὰ ἄνασσʼ ἵληθι,  δίδωθι δέ μοι κλέος ἐσθλόν,
urn:cts:greekLit:tlg0012.tlg002.murray:3.381#αὐτῷ καὶ παίδεσσι καὶ αἰδοίῃ παρακοίτι·
urn:cts:greekLit:tlg0012.tlg002.murray:3.382#σοὶ δʼ αὖ ἐγὼ ῥέξω βοῦν ἦνιν εὐρυμέτωπον
urn:cts:greekLit:tlg0012.tlg002.murray:3.383#ἀδμήτην, ἣν οὔ πω ὕπὸ ζυγὸν ἤγαγεν ἀνήρ·
urn:cts:greekLit:tlg0012.tlg002.murray:3.384#τήν τοι ἐγὼ ῥέξω χρυσὸν κέρασιν περιχεύας.
urn:cts:greekLit:tlg0012.tlg002.murray:3.385#ὣς ἔφατʼ εὐχόμενος, τοῦ δʼ ἔκλυε Παλλὰς Ἀθήνη.
urn:cts:greekLit:tlg0012.tlg002.murray:3.386#τοῖσιν δʼ ἡγεμόνευε Γερήνιος ἱππότα Νέστωρ,
urn:cts:greekLit:tlg0012.tlg002.murray:3.387#υἱάσι καὶ γαμβροῖσιν, ἑὰ πρὸς δώματα καλά.
urn:cts:greekLit:tlg0012.tlg002.murray:3.388#ἀλλʼ ὅτε δώμαθʼ ἵκοντο ἀγακλυτὰ τοῖο ἄνακτος,
urn:cts:greekLit:tlg0012.tlg002.murray:3.389#ἑξείης ἕζοντο κατὰ κλισμούς τε θρόνους τε·
urn:cts:greekLit:tlg0012.tlg002.murray:3.390#τοῖς δʼ ὁ γέρων ἐλθοῦσιν ἀνὰ κρητῆρα κέρασσεν
urn:cts:greekLit:tlg0012.tlg002.murray:3.391#οἴνου ἡδυπότοιο, τὸν ἑνδεκάτῳ ἐνιαυτῷ
urn:cts:greekLit:tlg0012.tlg002.murray:3.392#ὤιξεν ταμίη καὶ ἀπὸ κρήδεμνον ἔλυσε·
urn:cts:greekLit:tlg0012.tlg002.murray:3.393#τοῦ ὁ γέρων κρητῆρα κεράσσατο, πολλὰ δʼ Ἀθήνῃ
urn:cts:greekLit:tlg0012.tlg002.murray:3.394#εὔχετʼ ἀποσπένδων, κούρῃ Διὸς αἰγιόχοιο.
urn:cts:greekLit:tlg0012.tlg002.murray:3.395#αὐτὰρ ἐπεὶ σπεῖσάν τʼ ἔπιον θʼ, ὅσον ἤθελε θυμός,
urn:cts:greekLit:tlg0012.tlg002.murray:3.396#οἱ μὲν κακκείοντες ἔβαν οἶκόνδε ἕκαστος,
urn:cts:greekLit:tlg0012.tlg002.murray:3.397#τὸν δʼ αὐτοῦ κοίμησε Γερήνιος ἱππότα Νέστωρ,
urn:cts:greekLit:tlg0012.tlg002.murray:3.398#Τηλέμαχον, φίλον υἱὸν Ὀδυσσῆος θείοιο,
urn:cts:greekLit:tlg0012.tlg002.murray:3.399#τρητοῖς ἐν λεχέεσσιν ὑπʼ αἰθούσῃ ἐριδούπῳ,
urn:cts:greekLit:tlg0012.tlg002.murray:3.400#πὰρʼ δʼ ἄρʼ ἐυμμελίην Πεισίστρατον, ὄρχαμον ἀνδρῶν,
urn:cts:greekLit:tlg0012.tlg002.murray:3.401#ὅς οἱ ἔτʼ ἠίθεος παίδων ἦν ἐν μεγάροισιν·
urn:cts:greekLit:tlg0012.tlg002.murray:3.402#αὐτὸς δʼ αὖτε καθεῦδε μυχῷ δόμου ὑψηλοῖο,
urn:cts:greekLit:tlg0012.tlg002.murray:3.403#τῷ δʼ ἄλοχος δέσποινα λέχος πόρσυνε καὶ εὐνήν.
urn:cts:greekLit:tlg0012.tlg002.murray:3.404#ἦμος δʼ ἠριγένεια φάνη ῥοδοδάκτυλος Ἠώς,
urn:cts:greekLit:tlg0012.tlg002.murray:3.405#ὤρνυτʼ ἄρʼ ἐξ εὐνῆφι Γερήνιος ἱππότα Νέστωρ,
urn:cts:greekLit:tlg0012.tlg002.murray:3.406#ἐκ δʼ ἐλθὼν κατʼ ἄρʼ ἕζετʼ ἐπὶ ξεστοῖσι λίθοισιν,
urn:cts:greekLit:tlg0012.tlg002.murray:3.407#οἵ οἱ ἔσαν προπάροιθε θυράων ὑψηλάων,
urn:cts:greekLit:tlg0012.tlg002.murray:3.408#λευκοί, ἀποστίλβοντες ἀλείφατος· οἷς ἔπι μὲν πρὶν
urn:cts:greekLit:tlg0012.tlg002.murray:3.409#Νηλεὺς ἵζεσκεν, θεόφιν μήστωρ ἀτάλαντος·
urn:cts:greekLit:tlg0012.tlg002.murray:3.410#ἀλλʼ ὁ μὲν ἤδη κηρὶ δαμεὶς Ἄϊδόσδε βεβήκει,
urn:cts:greekLit:tlg0012.tlg002.murray:3.411#Νέστωρ αὖ τότʼ ἐφῖζε Γερήνιος, οὖρος Ἀχαιῶν,
urn:cts:greekLit:tlg0012.tlg002.murray:3.412#σκῆπτρον ἔχων. περὶ δʼ υἷες ἀολλέες ἠγερέθοντο
urn:cts:greekLit:tlg0012.tlg002.murray:3.413#ἐκ θαλάμων ἐλθόντες, Ἐχέφρων τε Στρατίος τε
urn:cts:greekLit:tlg0012.tlg002.murray:3.414#Περσεύς τʼ Ἄρητός τε καὶ ἀντίθεος Θρασυμήδης.
urn:cts:greekLit:tlg0012.tlg002.murray:3.415#τοῖσι δʼ ἔπειθʼ ἕκτος Πεισίστρατος ἤλυθεν ἥρως,
urn:cts:greekLit:tlg0012.tlg002.murray:3.416#πὰρ δʼ ἄρα Τηλέμαχον θεοείκελον εἷσαν ἄγοντες.
urn:cts:greekLit:tlg0012.tlg002.murray:3.417#τοῖσι δὲ μύθων ἦρχε Γερήνιος ἱππότα Νέστωρ·
urn:cts:greekLit:tlg0012.tlg002.murray:3.418#καρπαλίμως μοι, τέκνα φίλα, κρηήνατʼ ἐέλδωρ,
urn:cts:greekLit:tlg0012.tlg002.murray:3.419#ὄφρʼ ἦ τοι πρώτιστα θεῶν ἱλάσσομʼ Ἀθήνην,
urn:cts:greekLit:tlg0012.tlg002.murray:3.420#ἥ μοι ἐναργὴς ἦλθε θεοῦ ἐς δαῖτα θάλειαν.
urn:cts:greekLit:tlg0012.tlg002.murray:3.421#ἀλλʼ ἄγʼ ὁ μὲν πεδίονδʼ ἐπὶ βοῦν, ἴτω, ὄφρα τάχιστα
urn:cts:greekLit:tlg0012.tlg002.murray:3.422#ἔλθῃσιν, ἐλάσῃ δὲ βοῶν ἐπιβουκόλος ἀνήρ·
urn:cts:greekLit:tlg0012.tlg002.murray:3.423#εἷς δʼ ἐπὶ Τηλεμάχου μεγαθύμου νῆα μέλαιναν
urn:cts:greekLit:tlg0012.tlg002.murray:3.424#πάντας ἰὼν ἑτάρους ἀγέτω, λιπέτω δὲ δύʼ οἴους·
urn:cts:greekLit:tlg0012.tlg002.murray:3.425#εἷς δʼ αὖ χρυσοχόον Λαέρκεα δεῦρο κελέσθω
urn:cts:greekLit:tlg0012.tlg002.murray:3.426#ἐλθεῖν, ὄφρα βοὸς χρυσὸν κέρασιν περιχεύῃ.
urn:cts:greekLit:tlg0012.tlg002.murray:3.427#οἱ δʼ ἄλλοι μένετʼ αὐτοῦ ἀολλέες, εἴπατε δʼ εἴσω
urn:cts:greekLit:tlg0012.tlg002.murray:3.428#δμῳῇσιν κατὰ δώματʼ ἀγακλυτὰ δαῖτα πένεσθαι,
urn:cts:greekLit:tlg0012.tlg002.murray:3.429#ἕδρας τε ξύλα τʼ ἀμφὶ καὶ ἀγλαὸν οἰσέμεν ὕδωρ.
urn:cts:greekLit:tlg0012.tlg002.murray:3.430#ὣς ἔφαθʼ,  οἱ δʼ ἄρα πάντες ἐποίπνυον. ἦλθε μὲν ἂρ βοῦς
urn:cts:greekLit:tlg0012.tlg002.murray:3.431#ἐκ πεδίου, ἦλθον δὲ θοῆς παρὰ νηὸς ἐίσης
urn:cts:greekLit:tlg0012.tlg002.murray:3.432#Τηλεμάχου ἕταροι μεγαλήτορος, ἦλθε δὲ χαλκεὺς
urn:cts:greekLit:tlg0012.tlg002.murray:3.433#ὅπλʼ ἐν χερσὶν ἔχων χαλκήια, πείρατα τέχνης,
urn:cts:greekLit:tlg0012.tlg002.murray:3.434#ἄκμονά τε σφῦραν τʼ ἐυποίητόν τε πυράγρην,
urn:cts:greekLit:tlg0012.tlg002.murray:3.435#οἷσίν τε χρυσὸν εἰργάξετο· ἦλθε δʼ Ἀθήνη
urn:cts:greekLit:tlg0012.tlg002.murray:3.436#ἱρῶν ἀντιόωσα. γέρων δʼ ἱππηλάτα Νέστωρ
urn:cts:greekLit:tlg0012.tlg002.murray:3.437#χρυσὸν ἔδωχʼ· ὁ δʼ ἔπειτα βοὸς κέρασιν περίχευεν
urn:cts:greekLit:tlg0012.tlg002.murray:3.438#ἀσκήσας, ἵνʼ ἄγαλμα θεὰ κεχάροιτο ἰδοῦσα.
urn:cts:greekLit:tlg0012.tlg002.murray:3.439#βοῦν δʼ ἀγέτην κεράων Στρατίος καὶ δῖος Ἐχέφρων.
urn:cts:greekLit:tlg0012.tlg002.murray:3.440#χέρνιβα δέ σφʼ Ἄρητος ἐν ἀνθεμόεντι λέβητι
urn:cts:greekLit:tlg0012.tlg002.murray:3.441#ἤλυθεν ἐκ θαλάμοιο φέρων, ἑτέρῃ δʼ ἔχεν οὐλὰς
urn:cts:greekLit:tlg0012.tlg002.murray:3.442#ἐν κανέῳ πέλεκυν δὲ μενεπτόλεμος Θρασυμήδης
urn:cts:greekLit:tlg0012.tlg002.murray:3.443#ὀξὺν ἔχων ἐν χειρὶ παρίστατο βοῦν ἐπικόψων.
urn:cts:greekLit:tlg0012.tlg002.murray:3.444#Περσεὺς δʼ ἀμνίον εἶχε· γέρων δʼ ἱππηλάτα Νέστωρ
urn:cts:greekLit:tlg0012.tlg002.murray:3.445#χέρνιβά τʼ οὐλοχύτας τε κατήρχετο, πολλὰ δʼ Ἀθήνῃ
urn:cts:greekLit:tlg0012.tlg002.murray:3.446#εὔχετʼ ἀπαρχόμενος,  κεφαλῆς τρίχας ἐν πυρὶ βάλλων.
urn:cts:greekLit:tlg0012.tlg002.murray:3.447#αὐτὰρ ἐπεί ῥʼ εὔξαντο καὶ οὐλοχύτας προβάλοντο,
urn:cts:greekLit:tlg0012.tlg002.murray:3.448#αὐτίκα Νέστορος υἱὸς ὑπέρθυμος Θρασυμήδης
urn:cts:greekLit:tlg0012.tlg002.murray:3.449#ἤλασεν ἄγχι στάς· πέλεκυς δʼ ἀπέκοψε τένοντας
urn:cts:greekLit:tlg0012.tlg002.murray:3.450#αὐχενίους,  λῦσεν δὲ βοὸς μένος. αἱ δʼ ὀλόλυξαν
urn:cts:greekLit:tlg0012.tlg002.murray:3.451#θυγατέρες τε νυοί τε καὶ αἰδοίη παράκοιτις
urn:cts:greekLit:tlg0012.tlg002.murray:3.452#Νέστορος, Εὐρυδίκη, πρέσβα Κλυμένοιο θυγατρῶν.
urn:cts:greekLit:tlg0012.tlg002.murray:3.453#οἱ μὲν ἔπειτʼ ἀνελόντες ἀπὸ χθονὸς εὐρυοδείης
urn:cts:greekLit:tlg0012.tlg002.murray:3.454#ἔσχον· ἀτὰρ σφάξεν Πεισίστρατος, ὄρχαμος ἀνδρῶν.
urn:cts:greekLit:tlg0012.tlg002.murray:3.455#τῆς δʼ ἐπεὶ ἐκ μέλαν αἷμα ῥύη,  λίπε δʼ ὀστέα θυμός,
urn:cts:greekLit:tlg0012.tlg002.murray:3.456#αἶψʼ ἄρα μιν διέχευαν, ἄφαρ δʼ ἐκ μηρία τάμνον
urn:cts:greekLit:tlg0012.tlg002.murray:3.457#πάντα κατὰ μοῖραν, κατά τε κνίσῃ ἐκάλυψαν
urn:cts:greekLit:tlg0012.tlg002.murray:3.458#δίπτυχα ποιήσαντες, ἐπʼ αὐτῶν δʼ ὠμοθέτησαν.
urn:cts:greekLit:tlg0012.tlg002.murray:3.459#καῖε δʼ ἐπὶ σχίζῃς ὁ γέρων, ἐπὶ δʼ αἴθοπα οἶνον
urn:cts:greekLit:tlg0012.tlg002.murray:3.460#λεῖβε· νέοι δὲ παρʼ αὐτὸν ἔχον πεμπώβολα χερσίν.
urn:cts:greekLit:tlg0012.tlg002.murray:3.461#αὐτὰρ ἐπεὶ κατὰ μῆρʼ ἐκάη καὶ σπλάγχνα πάσαντο,
urn:cts:greekLit:tlg0012.tlg002.murray:3.462#μίστυλλόν τʼ ἄρα τἆλλα καὶ ἀμφʼ ὀβελοῖσιν ἔπειραν,
urn:cts:greekLit:tlg0012.tlg002.murray:3.463#ὤπτων δʼ ἀκροπόρους ὀβελοὺς ἐν χερσὶν ἔχοντες.
urn:cts:greekLit:tlg0012.tlg002.murray:3.464#τόφρα δὲ Τηλέμαχον λοῦσεν καλὴ Πολυκάστη,
urn:cts:greekLit:tlg0012.tlg002.murray:3.465#Νέστορος ὁπλοτάτη θυγάτηρ Νηληϊάδαο.
urn:cts:greekLit:tlg0012.tlg002.murray:3.466#αὐτὰρ ἐπεὶ λοῦσέν τε καὶ ἔχρισεν λίπʼ ἐλαίῳ,
urn:cts:greekLit:tlg0012.tlg002.murray:3.467#ἀμφὶ δέ μιν φᾶρος καλὸν βάλεν ἠδὲ χιτῶνα,
urn:cts:greekLit:tlg0012.tlg002.murray:3.468#ἔκ ῥʼ ἀσαμίνθου βῆ δέμας ἀθανάτοισιν ὁμοῖος·
urn:cts:greekLit:tlg0012.tlg002.murray:3.469#πὰρ δʼ ὅ γε Νέστορʼ ἰὼν κατʼ ἄρʼ ἕζετο, ποιμένα λαῶν.
urn:cts:greekLit:tlg0012.tlg002.murray:3.470#οἱ δʼ ἐπεὶ ὤπτησαν κρέʼ ὑπέρτερα καὶ ἐρύσαντο,
urn:cts:greekLit:tlg0012.tlg002.murray:3.471#δαίνυνθʼ ἑζόμενοι· ἐπὶ δʼ ἀνέρες ἐσθλοὶ ὄροντο
urn:cts:greekLit:tlg0012.tlg002.murray:3.472#οἶνον οἰνοχοεῦντες ἐνὶ χρυσέοις δεπάεσσιν.
urn:cts:greekLit:tlg0012.tlg002.murray:3.473#αὐτὰρ ἐπεὶ πόσιος καὶ ἐδητύος ἐξ ἔρον ἕντο,
urn:cts:greekLit:tlg0012.tlg002.murray:3.474#τοῖσι δὲ μύθων ἦρχε Γερήνιος ἱππότα Νέστωρ·
urn:cts:greekLit:tlg0012.tlg002.murray:3.475#παῖδες ἐμοί,  ἄγε Τηλεμάχῳ καλλίτριχας ἵππους
urn:cts:greekLit:tlg0012.tlg002.murray:3.476#ζεύξαθʼ ὑφʼ ἅρματʼ ἄγοντες, ἵνα πρήσσῃσιν ὁδοῖο.
urn:cts:greekLit:tlg0012.tlg002.murray:3.477#ὣς ἔφαθʼ, οἱ δʼ ἄρα τοῦ μάλα μὲν κλύον ἠδʼ ἐπίθοντο,
urn:cts:greekLit:tlg0012.tlg002.murray:3.478#καρπαλίμως δʼ ἔζευξαν ὑφʼ ἅρμασιν ὠκέας ἵππους.
urn:cts:greekLit:tlg0012.tlg002.murray:3.479#ἐν δὲ γυνὴ ταμίη σῖτον καὶ οἶνον ἔθηκεν
urn:cts:greekLit:tlg0012.tlg002.murray:3.480#ὄψα τε,  οἷα ἔδουσι διοτρεφέες βασιλῆες.
urn:cts:greekLit:tlg0012.tlg002.murray:3.481#ἂν δʼ ἄρα Τηλέμαχος περικαλλέα βήσετο δίφρον·
urn:cts:greekLit:tlg0012.tlg002.murray:3.482#πὰρ δʼ ἄρα Νεστορίδης Πεισίστρατος, ὄρχαμος ἀνδρῶν,
urn:cts:greekLit:tlg0012.tlg002.murray:3.483#ἐς δίφρον τʼ ἀνέβαινε καὶ ἡνία λάζετο χερσί,
urn:cts:greekLit:tlg0012.tlg002.murray:3.484#μάστιξεν δʼ ἐλάαν, τὼ δʼ οὐκ ἀέκοντε πετέσθην
urn:cts:greekLit:tlg0012.tlg002.murray:3.485#ἐς πεδίον,  λιπέτην δὲ Πύλου αἰπὺ πτολίεθρον.
urn:cts:greekLit:tlg0012.tlg002.murray:3.486#οἱ δὲ πανημέριοι σεῖον ζυγὸν ἀμφὶς ἔχοντες.
urn:cts:greekLit:tlg0012.tlg002.murray:3.487#δύσετό τʼ ἠέλιος σκιόωντό τε πᾶσαι ἀγυιαί,
urn:cts:greekLit:tlg0012.tlg002.murray:3.488#ἐς Φηρὰς δʼ ἵκοντο Διοκλῆος ποτὶ δῶμα,
urn:cts:greekLit:tlg0012.tlg002.murray:3.489#υἱέος Ὀρτιλόχοιο, τὸν Ἀλφειὸς τέκε παῖδα.
urn:cts:greekLit:tlg0012.tlg002.murray:3.490#ἔνθα δὲ νύκτʼ ἄεσαν,  ὁ δὲ τοῖς πὰρ ξείνια θῆκεν.
urn:cts:greekLit:tlg0012.tlg002.murray:3.491#ἦμος δʼ ἠριγένεια φάνη ῥοδοδάκτυλος Ἠώς,
urn:cts:greekLit:tlg0012.tlg002.murray:3.492#ἵππους τε ζεύγνυντʼ ἀνά θʼ ἅρματα ποικίλʼ ἔβαινον·
urn:cts:greekLit:tlg0012.tlg002.murray:3.493#ἐκ δʼ ἔλασαν προθύροιο καὶ αἰθούσης ἐριδούπου·
urn:cts:greekLit:tlg0012.tlg002.murray:3.494#μάστιξεν δʼ ἐλάαν, τὼ δʼ οὐκ ἀέκοντε πετέσθην.
urn:cts:greekLit:tlg0012.tlg002.murray:3.495#ἷξον δʼ ἐς πεδίον πυρηφόρον,  ἔνθα δʼ ἔπειτα
urn:cts:greekLit:tlg0012.tlg002.murray:3.496#ἦνον ὁδόν· τοῖον γὰρ ὑπέκφερον ὠκέες ἵπποι.
urn:cts:greekLit:tlg0012.tlg002.murray:3.497#δύσετό τʼ ἠέλιος σκιόωντό τε πᾶσαι ἀγυιαί.
urn:cts:greekLit:tlg0012.tlg002.murray:4.1#οἱ δʼ ἷξον κοίλην Λακεδαίμονα κητώεσσαν,
urn:cts:greekLit:tlg0012.tlg002.murray:4.2#πρὸς δʼ ἄρα δώματʼ ἔλων Μενελάου κυδαλίμοιο.
urn:cts:greekLit:tlg0012.tlg002.murray:4.3#τὸν δʼ εὗρον δαινύντα γάμον πολλοῖσιν ἔτῃσιν
urn:cts:greekLit:tlg0012.tlg002.murray:4.4#υἱέος ἠδὲ θυγατρὸς ἀμύμονος ᾧ ἐνὶ οἴκῳ.
urn:cts:greekLit:tlg0012.tlg002.murray:4.5#τὴν μὲν Ἀχιλλῆος ῥηξήνορος υἱέι πέμπεν·
urn:cts:greekLit:tlg0012.tlg002.murray:4.6#ἐν Τροίῃ γὰρ πρῶτον ὑπέσχετο καὶ κατένευσε
urn:cts:greekLit:tlg0012.tlg002.murray:4.7#δωσέμεναι, τοῖσιν δὲ θεοὶ γάμον ἐξετέλειον.
urn:cts:greekLit:tlg0012.tlg002.murray:4.8#τὴν ἄρʼ ὅ γʼ ἔνθʼ ἵπποισι καὶ ἅρμασι πέμπε νέεσθαι
urn:cts:greekLit:tlg0012.tlg002.murray:4.9#Μυρμιδόνων προτὶ ἄστυ περικλυτόν, οἷσιν ἄνασσεν.
urn:cts:greekLit:tlg0012.tlg002.murray:4.10#υἱέι δὲ Σπάρτηθεν Ἀλέκτορος ἤγετο κούρην,
urn:cts:greekLit:tlg0012.tlg002.murray:4.11#ὅς οἱ τηλύγετος γένετο κρατερὸς Μεγαπένθης
urn:cts:greekLit:tlg0012.tlg002.murray:4.12#ἐκ δούλης· Ἑλένῃ δὲ θεοὶ γόνον οὐκέτʼ ἔφαινον,
urn:cts:greekLit:tlg0012.tlg002.murray:4.13#ἐπεὶ δὴ τὸ πρῶτον ἐγείνατο παῖδʼ ἐρατεινήν,
urn:cts:greekLit:tlg0012.tlg002.murray:4.14#Ἑρμιόνην, ἣ εἶδος ἔχε χρυσέης Ἀφροδίτης.
urn:cts:greekLit:tlg0012.tlg002.murray:4.15#ὣς οἱ μὲν δαίνυντο καθʼ ὑψερεφὲς μέγα δῶμα
urn:cts:greekLit:tlg0012.tlg002.murray:4.16#γείτονες ἠδὲ ἔται Μενελάου κυδαλίμοιο,
urn:cts:greekLit:tlg0012.tlg002.murray:4.17#τερπόμενοι· μετὰ δέ σφιν ἐμέλπετο θεῖος ἀοιδὸς
urn:cts:greekLit:tlg0012.tlg002.murray:4.18#φορμίζων, δοιὼ δὲ κυβιστητῆρε κατʼ αὐτούς,
urn:cts:greekLit:tlg0012.tlg002.murray:4.19#μολπῆς ἐξάρχοντος, ἐδίνευον κατὰ μέσσους.
urn:cts:greekLit:tlg0012.tlg002.murray:4.20#τὼ δʼ αὖτʼ ἐν προθύροισι δόμων αὐτώ τε καὶ ἵππω,
urn:cts:greekLit:tlg0012.tlg002.murray:4.21#Τηλέμαχός θʼ ἥρως καὶ Νέστορος ἀγλαὸς υἱός,
urn:cts:greekLit:tlg0012.tlg002.murray:4.22#στῆσαν· ὁ δὲ προμολὼν ἴδετο κρείων Ἐτεωνεύς,
urn:cts:greekLit:tlg0012.tlg002.murray:4.23#ὀτρηρὸς θεράπων Μενελάου κυδαλίμοιο,
urn:cts:greekLit:tlg0012.tlg002.murray:4.24#βῆ δʼ ἴμεν ἀγγελέων διὰ δώματα ποιμένι λαῶν,
urn:cts:greekLit:tlg0012.tlg002.murray:4.25#ἀγχοῦ δʼ ἱστάμενος ἔπεα πτερόεντα προσηύδα·
urn:cts:greekLit:tlg0012.tlg002.murray:4.26#ξείνω δή τινε τώδε, διοτρεφὲς ὦ Μενέλαε,
urn:cts:greekLit:tlg0012.tlg002.murray:4.27#ἄνδρε δύω, γενεῇ δὲ Διὸς μεγάλοιο ἔικτον.
urn:cts:greekLit:tlg0012.tlg002.murray:4.28#ἀλλʼ εἴπʼ, ἤ σφωιν καταλύσομεν ὠκέας ἵππους,
urn:cts:greekLit:tlg0012.tlg002.murray:4.29#ἦ ἄλλον πέμπωμεν ἱκανέμεν, ὅς κε φιλήσῃ.
urn:cts:greekLit:tlg0012.tlg002.murray:4.30#τὸν δὲ μέγʼ ὀχθήσας προσέφη ξανθὸς Μενέλαος·
urn:cts:greekLit:tlg0012.tlg002.murray:4.31#οὐ μὲν νήπιος ἦσθα, Βοηθοΐδη Ἐτεωνεῦ,
urn:cts:greekLit:tlg0012.tlg002.murray:4.32#τὸ πρίν· ἀτὰρ μὲν νῦν γε πάϊς ὣς νήπια βάζεις.
urn:cts:greekLit:tlg0012.tlg002.murray:4.33#ἦ μὲν δὴ νῶι ξεινήια πολλὰ φαγόντε
urn:cts:greekLit:tlg0012.tlg002.murray:4.34#ἄλλων ἀνθρώπων δεῦρʼ ἱκόμεθʼ, αἴ κέ ποθι Ζεὺς
urn:cts:greekLit:tlg0012.tlg002.murray:4.35#ἐξοπίσω περ παύσῃ ὀιζύος.  ἀλλὰ λύʼ ἵππους
urn:cts:greekLit:tlg0012.tlg002.murray:4.36#ξείνων, ἐς δʼ αὐτοὺς προτέρω ἄγε θοινηθῆναι.
urn:cts:greekLit:tlg0012.tlg002.murray:4.37#ὣς φάθʼ, ὁ δὲ μεγάροιο διέσσυτο, κέκλετο δʼ ἄλλους
urn:cts:greekLit:tlg0012.tlg002.murray:4.38#ὀτρηροὺς θεράποντας ἅμα σπέσθαι ἑοῖ αὐτῷ.
urn:cts:greekLit:tlg0012.tlg002.murray:4.39#οἱ δʼ ἵππους μὲν λῦσαν ὑπὸ ζυγοῦ ἱδρώοντας,
urn:cts:greekLit:tlg0012.tlg002.murray:4.40#καὶ τοὺς μὲν κατέδησαν ἐφʼ ἱππείῃσι κάπῃσι,
urn:cts:greekLit:tlg0012.tlg002.murray:4.41#πὰρ δʼ ἔβαλον ζειάς, ἀνὰ δὲ κρῖ λευκὸν ἔμιξαν,
urn:cts:greekLit:tlg0012.tlg002.murray:4.42#ἅρματα δʼ ἔκλιναν πρὸς ἐνώπια παμφανόωντα,
urn:cts:greekLit:tlg0012.tlg002.murray:4.43#αὐτοὺς δʼ εἰσῆγον θεῖον δόμον. οἱ δὲ ἰδόντες
urn:cts:greekLit:tlg0012.tlg002.murray:4.44#θαύμαζον κατὰ δῶμα διοτρεφέος βασιλῆος·
urn:cts:greekLit:tlg0012.tlg002.murray:4.45#ὥς τε γὰρ ἠελίου αἴγλη πέλεν ἠὲ σελήνης
urn:cts:greekLit:tlg0012.tlg002.murray:4.46#δῶμα καθʼ ὑψερεφὲς Μενελάου κυδαλίμοιο.
urn:cts:greekLit:tlg0012.tlg002.murray:4.47#αὐτὰρ ἐπεὶ τάρπησαν ὁρώμενοι ὀφθαλμοῖσιν,
urn:cts:greekLit:tlg0012.tlg002.murray:4.48#ἔς ῥʼ ἀσαμίνθους βάντες ἐυξέστας λούσαντο.
urn:cts:greekLit:tlg0012.tlg002.murray:4.49#τοὺς δʼ ἐπεὶ οὖν δμῳαὶ λοῦσαν καὶ χρῖσαν ἐλαίῳ,
urn:cts:greekLit:tlg0012.tlg002.murray:4.50#ἀμφὶ δʼ ἄρα χλαίνας οὔλας βάλον ἠδὲ χιτῶνας,
urn:cts:greekLit:tlg0012.tlg002.murray:4.51#ἔς ῥα θρόνους ἕζοντο παρʼ Ἀτρεΐδην Μενέλαον.
urn:cts:greekLit:tlg0012.tlg002.murray:4.52#χέρνιβα δʼ ἀμφίπολος προχόῳ ἐπέχευε φέρουσα
urn:cts:greekLit:tlg0012.tlg002.murray:4.53#καλῇ χρυσείῃ ὑπὲρ ἀργυρέοιο λέβητος,
urn:cts:greekLit:tlg0012.tlg002.murray:4.54#νίψασθαι· παρὰ δὲ ξεστὴν ἐτάνυσσε τράπεζαν.
urn:cts:greekLit:tlg0012.tlg002.murray:4.55#σῖτον δʼ αἰδοίη ταμίη παρέθηκε φέρουσα,
urn:cts:greekLit:tlg0012.tlg002.murray:4.56#εἴδατα πόλλʼ ἐπιθεῖσα, χαριζομένη παρεόντων.
urn:cts:greekLit:tlg0012.tlg002.murray:4.57#δαιτρὸς δὲ κρειῶν πίνακας παρέθηκεν ἀείρας
urn:cts:greekLit:tlg0012.tlg002.murray:4.58#παντοίων, παρὰ δέ σφι τίθει χρύσεια κύπελλα.
urn:cts:greekLit:tlg0012.tlg002.murray:4.59#τὼ καὶ δεικνύμενος προσέφη ξανθὸς Μενέλαος·
urn:cts:greekLit:tlg0012.tlg002.murray:4.60#σίτου θʼ ἅπτεσθον καὶ χαίρετον.  αὐτὰρ ἔπειτα
urn:cts:greekLit:tlg0012.tlg002.murray:4.61#δείπνου πασσαμένω εἰρησόμεθʼ, οἵ τινές ἐστον
urn:cts:greekLit:tlg0012.tlg002.murray:4.62#ἀνδρῶν· οὐ γὰρ σφῷν γε γένος ἀπόλωλε τοκήων,
urn:cts:greekLit:tlg0012.tlg002.murray:4.63#ἀλλʼ ἀνδρῶν γένος ἐστὲ διοτρεφέων βασιλήων
urn:cts:greekLit:tlg0012.tlg002.murray:4.64#σκηπτούχων, ἐπεὶ οὔ κε κακοὶ τοιούσδε τέκοιεν.
urn:cts:greekLit:tlg0012.tlg002.murray:4.65#ὣς φάτο,  καί σφιν νῶτα βοὸς παρὰ πίονα θῆκεν
urn:cts:greekLit:tlg0012.tlg002.murray:4.66#ὄπτʼ ἐν χερσὶν ἑλών, τά ῥά οἱ γέρα πάρθεσαν αὐτῷ.
urn:cts:greekLit:tlg0012.tlg002.murray:4.67#οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.
urn:cts:greekLit:tlg0012.tlg002.murray:4.68#αὐτὰρ ἐπεὶ πόσιος καὶ ἐδητύος ἐξ ἔρον ἕντο,
urn:cts:greekLit:tlg0012.tlg002.murray:4.69#δὴ τότε Τηλέμαχος προσεφώνεε Νέστορος υἱόν,
urn:cts:greekLit:tlg0012.tlg002.murray:4.70#ἄγχι σχὼν κεφαλήν,  ἵνα μὴ πευθοίαθʼ οἱ ἄλλοι·
urn:cts:greekLit:tlg0012.tlg002.murray:4.71#φράζεο, Νεστορίδη, τῷ ἐμῷ κεχαρισμένε θυμῷ,
urn:cts:greekLit:tlg0012.tlg002.murray:4.72#χαλκοῦ τε στεροπὴν κὰδ δώματα ἠχήεντα
urn:cts:greekLit:tlg0012.tlg002.murray:4.73#χρυσοῦ τʼ ἠλέκτρου τε καὶ ἀργύρου ἠδʼ ἐλέφαντος.
urn:cts:greekLit:tlg0012.tlg002.murray:4.74#Ζηνός που τοιήδε γʼ Ὀλυμπίου ἔνδοθεν αὐλή,
urn:cts:greekLit:tlg0012.tlg002.murray:4.75#ὅσσα τάδʼ ἄσπετα πολλά· σέβας μʼ ἔχει εἰσορόωντα.
urn:cts:greekLit:tlg0012.tlg002.murray:4.75#τοῦ δʼ ἀγορεύοντος ξύνετο ξανθὸς Μενέλαος,
urn:cts:greekLit:tlg0012.tlg002.murray:4.76#καί σφεας φωνήσας ἔπεα πτερόεντα προσηύδα·
urn:cts:greekLit:tlg0012.tlg002.murray:4.77#τέκνα φίλʼ, ἦ τοι Ζηνὶ βροτῶν οὐκ ἄν τις ἐρίζοι·
urn:cts:greekLit:tlg0012.tlg002.murray:4.78#ἀθάνατοι γὰρ τοῦ γε δόμοι καὶ κτήματʼ ἔασιν·
urn:cts:greekLit:tlg0012.tlg002.murray:4.80#ἀνδρῶν δʼ ἤ κέν τίς μοι ἐρίσσεται,  ἠὲ καὶ οὐκί,
urn:cts:greekLit:tlg0012.tlg002.murray:4.81#κτήμασιν. ἦ γὰρ πολλὰ παθὼν καὶ πόλλʼ ἐπαληθεὶς
urn:cts:greekLit:tlg0012.tlg002.murray:4.82#ἠγαγόμην ἐν νηυσὶ καὶ ὀγδοάτῳ ἔτει ἦλθον,
urn:cts:greekLit:tlg0012.tlg002.murray:4.83#Κύπρον Φοινίκην τε καὶ Αἰγυπτίους ἐπαληθείς,
urn:cts:greekLit:tlg0012.tlg002.murray:4.84#Αἰθίοπάς θʼ ἱκόμην καὶ Σιδονίους καὶ Ἐρεμβοὺς
urn:cts:greekLit:tlg0012.tlg002.murray:4.85#καὶ Λιβύην,  ἵνα τʼ ἄρνες ἄφαρ κεραοὶ τελέθουσι.
urn:cts:greekLit:tlg0012.tlg002.murray:4.86#τρὶς γὰρ τίκτει μῆλα τελεσφόρον εἰς ἐνιαυτόν.
urn:cts:greekLit:tlg0012.tlg002.murray:4.87#ἔνθα μὲν οὔτε ἄναξ ἐπιδευὴς οὔτε τι ποιμὴν
urn:cts:greekLit:tlg0012.tlg002.murray:4.88#τυροῦ καὶ κρειῶν οὐδὲ γλυκεροῖο γάλακτος,
urn:cts:greekLit:tlg0012.tlg002.murray:4.89#ἀλλʼ αἰεὶ παρέχουσιν ἐπηετανὸν γάλα θῆσθαι.
urn:cts:greekLit:tlg0012.tlg002.murray:4.90#ἧος ἐγὼ περὶ κεῖνα πολὺν βίοτον συναγείρων
urn:cts:greekLit:tlg0012.tlg002.murray:4.91#ἠλώμην, τῆός μοι ἀδελφεὸν ἄλλος ἔπεφνεν
urn:cts:greekLit:tlg0012.tlg002.murray:4.92#λάθρῃ, ἀνωιστί, δόλῳ οὐλομένης ἀλόχοιο·
urn:cts:greekLit:tlg0012.tlg002.murray:4.93#ὣς οὔ τοι χαίρων τοῖσδε κτεάτεσσιν ἀνάσσω.
urn:cts:greekLit:tlg0012.tlg002.murray:4.94#καὶ πατέρων τάδε μέλλετʼ ἀκουέμεν, οἵ τινες ὑμῖν
urn:cts:greekLit:tlg0012.tlg002.murray:4.95#εἰσίν,  ἐπεὶ μάλα πολλὰ πάθον, καὶ ἀπώλεσα οἶκον
urn:cts:greekLit:tlg0012.tlg002.murray:4.96#εὖ μάλα ναιετάοντα, κεχανδότα πολλὰ καὶ ἐσθλά.
urn:cts:greekLit:tlg0012.tlg002.murray:4.97#ὧν ὄφελον τριτάτην περ ἔχων ἐν δώμασι μοῖραν
urn:cts:greekLit:tlg0012.tlg002.murray:4.98#ναίειν, οἱ δʼ ἄνδρες σόοι ἔμμεναι, οἳ τότʼ ὄλοντο
urn:cts:greekLit:tlg0012.tlg002.murray:4.99#Τροίῃ ἐν εὐρείῃ ἑκὰς Ἄργεος ἱπποβότοιο.
urn:cts:greekLit:tlg0012.tlg002.murray:4.100#ἀλλʼ ἔμπης πάντας μὲν ὀδυρόμενος καὶ ἀχεύων
urn:cts:greekLit:tlg0012.tlg002.murray:4.101#πολλάκις ἐν μεγάροισι καθήμενος ἡμετέροισιν
urn:cts:greekLit:tlg0012.tlg002.murray:4.102#ἄλλοτε μέν τε γόῳ φρένα τέρπομαι, ἄλλοτε δʼ αὖτε
urn:cts:greekLit:tlg0012.tlg002.murray:4.103#παύομαι· αἰψηρὸς δὲ κόρος κρυεροῖο γόοιο.
urn:cts:greekLit:tlg0012.tlg002.murray:4.104#τῶν πάντων οὐ τόσσον ὀδύρομαι, ἀχνύμενός περ,
urn:cts:greekLit:tlg0012.tlg002.murray:4.105#ὡς ἑνός,  ὅς τέ μοι ὕπνον ἀπεχθαίρει καὶ ἐδωδὴν
urn:cts:greekLit:tlg0012.tlg002.murray:4.106#μνωομένῳ, ἐπεὶ οὔ τις Ἀχαιῶν τόσσʼ ἐμόγησεν,
urn:cts:greekLit:tlg0012.tlg002.murray:4.107#ὅσσʼ Ὀδυσεὺς ἐμόγησε καὶ ἤρατο. τῷ δʼ ἄρʼ ἔμελλεν
urn:cts:greekLit:tlg0012.tlg002.murray:4.108#αὐτῷ κήδεʼ ἔσεσθαι, ἐμοὶ δʼ ἄχος αἰὲν ἄλαστον
urn:cts:greekLit:tlg0012.tlg002.murray:4.109#κείνου, ὅπως δὴ δηρὸν ἀποίχεται, οὐδέ τι ἴδμεν,
urn:cts:greekLit:tlg0012.tlg002.murray:4.110#ζώει ὅ γʼ ἦ τέθνηκεν.  ὀδύρονταί νύ που αὐτὸν
urn:cts:greekLit:tlg0012.tlg002.murray:4.111#Λαέρτης θʼ ὁ γέρων καὶ ἐχέφρων Πηνελόπεια
urn:cts:greekLit:tlg0012.tlg002.murray:4.112#Τηλέμαχός θʼ, ὃν ἔλειπε νέον γεγαῶτʼ ἐνὶ οἴκῳ.
urn:cts:greekLit:tlg0012.tlg002.murray:4.113#ὣς φάτο, τῷ δʼ ἄρα πατρὸς ὑφʼ ἵμερον ὦρσε γόοιο.
urn:cts:greekLit:tlg0012.tlg002.murray:4.114#δάκρυ δʼ ἀπὸ βλεφάρων χαμάδις βάλε πατρὸς ἀκούσας,
urn:cts:greekLit:tlg0012.tlg002.murray:4.115#χλαῖναν πορφυρέην ἄντʼ ὀφθαλμοῖιν ἀνασχὼν
urn:cts:greekLit:tlg0012.tlg002.murray:4.116#ἀμφοτέρῃσιν χερσί. νόησε δέ μιν Μενέλαος,
urn:cts:greekLit:tlg0012.tlg002.murray:4.117#μερμήριξε δʼ ἔπειτα κατὰ φρένα καὶ κατὰ θυμόν,
urn:cts:greekLit:tlg0012.tlg002.murray:4.118#ἠέ μιν αὐτὸν πατρὸς ἐάσειε μνησθῆναι
urn:cts:greekLit:tlg0012.tlg002.murray:4.119#ἦ πρῶτʼ ἐξερέοιτο ἕκαστά τε πειρήσαιτο.
urn:cts:greekLit:tlg0012.tlg002.murray:4.120#ἧος ὁ ταῦθʼ ὥρμαινε κατὰ φρένα καὶ κατὰ θυμόν,
urn:cts:greekLit:tlg0012.tlg002.murray:4.121#ἐκ δʼ Ἑλένη θαλάμοιο θυώδεος ὑψορόφοιο
urn:cts:greekLit:tlg0012.tlg002.murray:4.122#ἤλυθεν Ἀρτέμιδι χρυσηλακάτῳ ἐικυῖα.
urn:cts:greekLit:tlg0012.tlg002.murray:4.123#τῇ δʼ ἄρʼ ἅμʼ Ἀδρήστη κλισίην εὔτυκτον ἔθηκεν,
urn:cts:greekLit:tlg0012.tlg002.murray:4.124#Ἀλκίππη δὲ τάπητα φέρεν μαλακοῦ ἐρίοιο,
urn:cts:greekLit:tlg0012.tlg002.murray:4.125#Φυλὼ δʼ ἀργύρεον τάλαρον φέρε,  τόν οἱ ἔθηκεν
urn:cts:greekLit:tlg0012.tlg002.murray:4.126#Ἀλκάνδρη, Πολύβοιο δάμαρ, ὃς ἔναιʼ ἐνὶ Θήβῃς
urn:cts:greekLit:tlg0012.tlg002.murray:4.127#Αἰγυπτίῃς, ὅθι πλεῖστα δόμοις ἐν κτήματα κεῖται·
urn:cts:greekLit:tlg0012.tlg002.murray:4.128#ὃς Μενελάῳ δῶκε δύʼ ἀργυρέας ἀσαμίνθους,
urn:cts:greekLit:tlg0012.tlg002.murray:4.129#δοιοὺς δὲ τρίποδας, δέκα δὲ χρυσοῖο τάλαντα.
urn:cts:greekLit:tlg0012.tlg002.murray:4.130#χωρὶς δʼ αὖθʼ Ἑλένῃ ἄλοχος πόρε κάλλιμα δῶρα·
urn:cts:greekLit:tlg0012.tlg002.murray:4.131#χρυσέην τʼ ἠλακάτην τάλαρόν θʼ ὑπόκυκλον ὄπασσεν
urn:cts:greekLit:tlg0012.tlg002.murray:4.132#ἀργύρεον, χρυσῷ δʼ ἐπὶ χείλεα κεκράαντο.
urn:cts:greekLit:tlg0012.tlg002.murray:4.133#τόν ῥά οἱ ἀμφίπολος Φυλὼ παρέθηκε φέρουσα
urn:cts:greekLit:tlg0012.tlg002.murray:4.134#νήματος ἀσκητοῖο βεβυσμένον· αὐτὰρ ἐπʼ αὐτῷ
urn:cts:greekLit:tlg0012.tlg002.murray:4.135#ἠλακάτη τετάνυστο ἰοδνεφὲς εἶρος ἔχουσα.
urn:cts:greekLit:tlg0012.tlg002.murray:4.136#ἕζετο δʼ ἐν κλισμῷ, ὑπὸ δὲ θρῆνυς ποσὶν ἦεν.
urn:cts:greekLit:tlg0012.tlg002.murray:4.137#αὐτίκα δʼ ἥ γʼ ἐπέεσσι πόσιν ἐρέεινεν ἕκαστα·
urn:cts:greekLit:tlg0012.tlg002.murray:4.138#ἴδμεν δή, Μενέλαε διοτρεφές, οἵ τινες οἵδε
urn:cts:greekLit:tlg0012.tlg002.murray:4.139#ἀνδρῶν εὐχετόωνται ἱκανέμεν ἡμέτερον δῶ;
urn:cts:greekLit:tlg0012.tlg002.murray:4.140#ψεύσομαι ἦ ἔτυμον ἐρέω;  κέλεται δέ με θυμός.
urn:cts:greekLit:tlg0012.tlg002.murray:4.141#οὐ γάρ πώ τινά φημι ἐοικότα ὧδε ἰδέσθαι
urn:cts:greekLit:tlg0012.tlg002.murray:4.142#οὔτʼ ἄνδρʼ οὔτε γυναῖκα, σέβας μʼ ἔχει εἰσορόωσαν,
urn:cts:greekLit:tlg0012.tlg002.murray:4.143#ὡς ὅδʼ Ὀδυσσῆος μεγαλήτορος υἷι ἔοικε,
urn:cts:greekLit:tlg0012.tlg002.murray:4.144#Τηλεμάχῳ, τὸν ἔλειπε νέον γεγαῶτʼ ἐνὶ οἴκῳ
urn:cts:greekLit:tlg0012.tlg002.murray:4.145#κεῖνος ἀνήρ,  ὅτʼ ἐμεῖο κυνώπιδος εἵνεκʼ Ἀχαιοὶ
urn:cts:greekLit:tlg0012.tlg002.murray:4.146#ἤλθεθʼ ὑπὸ Τροίην πόλεμον θρασὺν ὁρμαίνοντες.
urn:cts:greekLit:tlg0012.tlg002.murray:4.147#τὴν δʼ ἀπαμειβόμενος προσέφη ξανθὸς Μενέλαος·
urn:cts:greekLit:tlg0012.tlg002.murray:4.148#οὕτω νῦν καὶ ἐγὼ νοέω, γύναι, ὡς σὺ ἐίσκεις·
urn:cts:greekLit:tlg0012.tlg002.murray:4.149#κείνου γὰρ τοιοίδε πόδες τοιαίδε τε χεῖρες
urn:cts:greekLit:tlg0012.tlg002.murray:4.150#ὀφθαλμῶν τε βολαὶ κεφαλή τʼ ἐφύπερθέ τε χαῖται.
urn:cts:greekLit:tlg0012.tlg002.murray:4.151#καὶ νῦν ἦ τοι ἐγὼ μεμνημένος ἀμφʼ Ὀδυσῆι
urn:cts:greekLit:tlg0012.tlg002.murray:4.152#μυθεόμην, ὅσα κεῖνος ὀιζύσας ἐμόγησεν
urn:cts:greekLit:tlg0012.tlg002.murray:4.153#ἀμφʼ ἐμοί, αὐτὰρ ὁ πικρὸν ὑπʼ ὀφρύσι δάκρυον εἶβε,
urn:cts:greekLit:tlg0012.tlg002.murray:4.154#χλαῖναν πορφυρέην ἄντʼ ὀφθαλμοῖιν ἀνασχών.
urn:cts:greekLit:tlg0012.tlg002.murray:4.155#τὸν δʼ αὖ Νεστορίδης Πεισίστρατος ἀντίον ηὔδα·
urn:cts:greekLit:tlg0012.tlg002.murray:4.156#Ἀτρεΐδη Μενέλαε διοτρεφές, ὄρχαμε λαῶν,
urn:cts:greekLit:tlg0012.tlg002.murray:4.157#κείνου μέν τοι ὅδʼ υἱὸς ἐτήτυμον, ὡς ἀγορεύεις·
urn:cts:greekLit:tlg0012.tlg002.murray:4.158#ἀλλὰ σαόφρων ἐστί, νεμεσσᾶται δʼ ἐνὶ θυμῷ
urn:cts:greekLit:tlg0012.tlg002.murray:4.159#ὧδʼ ἐλθὼν τὸ πρῶτον ἐπεσβολίας ἀναφαίνειν
urn:cts:greekLit:tlg0012.tlg002.murray:4.160#ἄντα σέθεν,  τοῦ νῶι θεοῦ ὣς τερπόμεθʼ αὐδῇ.
urn:cts:greekLit:tlg0012.tlg002.murray:4.161#αὐτὰρ ἐμὲ προέηκε Γερήνιος ἱππότα Νέστωρ
urn:cts:greekLit:tlg0012.tlg002.murray:4.162#τῷ ἅμα πομπὸν ἕπεσθαι· ἐέλδετο γάρ σε ἰδέσθαι,
urn:cts:greekLit:tlg0012.tlg002.murray:4.163#ὄφρα οἱ ἤ τι ἔπος ὑποθήσεαι ἠέ τι ἔργον.
urn:cts:greekLit:tlg0012.tlg002.murray:4.164#πολλὰ γὰρ ἄλγεʼ ἔχει πατρὸς πάϊς οἰχομένοιο
urn:cts:greekLit:tlg0012.tlg002.murray:4.165#ἐν μεγάροις,  ᾧ μὴ ἄλλοι ἀοσσητῆρες ἔωσιν,
urn:cts:greekLit:tlg0012.tlg002.murray:4.166#ὡς νῦν Τηλεμάχῳ ὁ μὲν οἴχεται, οὐδέ οἱ ἄλλοι
urn:cts:greekLit:tlg0012.tlg002.murray:4.167#εἴσʼ οἵ κεν κατὰ δῆμον ἀλάλκοιεν κακότητα.
urn:cts:greekLit:tlg0012.tlg002.murray:4.168#τὸν δʼ ἀπαμειβόμενος προσέφη ξανθὸς Μενέλαος·
urn:cts:greekLit:tlg0012.tlg002.murray:4.169#ὢ πόποι, ἦ μάλα δὴ φίλου ἀνέρος υἱὸς ἐμὸν δῶ
urn:cts:greekLit:tlg0012.tlg002.murray:4.170#ἵκεθʼ,  ὃς εἵνεκʼ ἐμεῖο πολέας ἐμόγησεν ἀέθλους·
urn:cts:greekLit:tlg0012.tlg002.murray:4.171#καί μιν ἔφην ἐλθόντα φιλησέμεν ἔξοχον ἄλλων
urn:cts:greekLit:tlg0012.tlg002.murray:4.172#Ἀργείων, εἰ νῶιν ὑπεὶρ ἅλα νόστον ἔδωκε
urn:cts:greekLit:tlg0012.tlg002.murray:4.173#νηυσὶ θοῇσι γενέσθαι Ὀλύμπιος εὐρύοπα Ζεύς.
urn:cts:greekLit:tlg0012.tlg002.murray:4.174#καί κέ οἱ Ἄργεϊ νάσσα πόλιν καὶ δώματʼ ἔτευξα,
urn:cts:greekLit:tlg0012.tlg002.murray:4.175#ἐξ Ἰθάκης ἀγαγὼν σὺν κτήμασι καὶ τέκεϊ ᾧ
urn:cts:greekLit:tlg0012.tlg002.murray:4.176#καὶ πᾶσιν λαοῖσι, μίαν πόλιν ἐξαλαπάξας,
urn:cts:greekLit:tlg0012.tlg002.murray:4.177#αἳ περιναιετάουσιν, ἀνάσσονται δʼ ἐμοὶ αὐτῷ.
urn:cts:greekLit:tlg0012.tlg002.murray:4.178#καί κε θάμʼ ἐνθάδʼ ἐόντες ἐμισγόμεθʼ· οὐδέ κεν ἡμέας
urn:cts:greekLit:tlg0012.tlg002.murray:4.179#ἄλλο διέκρινεν φιλέοντέ τε τερπομένω τε,
urn:cts:greekLit:tlg0012.tlg002.murray:4.180#πρίν γʼ ὅτε δὴ θανάτοιο μέλαν νέφος ἀμφεκάλυψεν.
urn:cts:greekLit:tlg0012.tlg002.murray:4.181#ἀλλὰ τὰ μέν που μέλλεν ἀγάσσεσθαι θεὸς αὐτός,
urn:cts:greekLit:tlg0012.tlg002.murray:4.182#ὃς κεῖνον δύστηνον ἀνόστιμον οἶον ἔθηκεν.
urn:cts:greekLit:tlg0012.tlg002.murray:4.183#ὣς φάτο, τοῖσι δὲ πᾶσιν ὑφʼ ἵμερον ὦρσε γόοιο.
urn:cts:greekLit:tlg0012.tlg002.murray:4.184#κλαῖε μὲν Ἀργείη Ἑλένη, Διὸς ἐκγεγαυῖα,
urn:cts:greekLit:tlg0012.tlg002.murray:4.185#κλαῖε δὲ Τηλέμαχός τε καὶ Ἀτρεΐδης Μενέλαος,
urn:cts:greekLit:tlg0012.tlg002.murray:4.186#οὐδʼ ἄρα Νέστορος υἱὸς ἀδακρύτω ἔχεν ὄσσε·
urn:cts:greekLit:tlg0012.tlg002.murray:4.187#μνήσατο γὰρ κατὰ θυμὸν ἀμύμονος Ἀντιλόχοιο,
urn:cts:greekLit:tlg0012.tlg002.murray:4.188#τόν ῥʼ Ἠοῦς ἔκτεινε φαεινῆς ἀγλαὸς υἱός·
urn:cts:greekLit:tlg0012.tlg002.murray:4.189#τοῦ ὅ γʼ ἐπιμνησθεὶς ἔπεα πτερόεντʼ ἀγόρευεν·
urn:cts:greekLit:tlg0012.tlg002.murray:4.190#Ἀτρεΐδη,  περὶ μέν σε βροτῶν πεπνυμένον εἶναι
urn:cts:greekLit:tlg0012.tlg002.murray:4.191#Νέστωρ φάσχʼ ὁ γέρων, ὅτʼ ἐπιμνησαίμεθα σεῖο
urn:cts:greekLit:tlg0012.tlg002.murray:4.192#οἷσιν ἐνὶ μεγάροισι, καὶ ἀλλήλους ἐρέοιμεν.
urn:cts:greekLit:tlg0012.tlg002.murray:4.193#καὶ νῦν, εἴ τί που ἔστι, πίθοιό μοι· οὐ γὰρ ἐγώ γε
urn:cts:greekLit:tlg0012.tlg002.murray:4.194#τέρπομʼ ὀδυρόμενος μεταδόρπιος, ἀλλὰ καὶ ἠὼς
urn:cts:greekLit:tlg0012.tlg002.murray:4.195#ἔσσεται ἠριγένεια· νεμεσσῶμαί γε μὲν οὐδὲν
urn:cts:greekLit:tlg0012.tlg002.murray:4.196#κλαίειν ὅς κε θάνῃσι βροτῶν καὶ πότμον ἐπίσπῃ.
urn:cts:greekLit:tlg0012.tlg002.murray:4.197#τοῦτό νυ καὶ γέρας οἶον ὀιζυροῖσι βροτοῖσιν,
urn:cts:greekLit:tlg0012.tlg002.murray:4.198#κείρασθαί τε κόμην βαλέειν τʼ ἀπὸ δάκρυ παρειῶν.
urn:cts:greekLit:tlg0012.tlg002.murray:4.199#καὶ γὰρ ἐμὸς τέθνηκεν ἀδελφεός, οὔ τι κάκιστος
urn:cts:greekLit:tlg0012.tlg002.murray:4.200#Ἀργείων· μέλλεις δὲ σὺ ἴδμεναι· οὐ γὰρ ἐγώ γε
urn:cts:greekLit:tlg0012.tlg002.murray:4.201#ἤντησʼ οὐδὲ ἴδον· περὶ δʼ ἄλλων φασὶ γενέσθαι
urn:cts:greekLit:tlg0012.tlg002.murray:4.202#Ἀντίλοχον, πέρι μὲν θείειν ταχὺν ἠδὲ μαχητήν.
urn:cts:greekLit:tlg0012.tlg002.murray:4.203#τὸν δʼ ἀπαμειβόμενος προσέφη ξανθὸς Μενέλαος·
urn:cts:greekLit:tlg0012.tlg002.murray:4.204#ὦ φίλʼ, ἐπεὶ τόσα εἶπες, ὅσʼ ἂν πεπνυμένος ἀνὴρ
urn:cts:greekLit:tlg0012.tlg002.murray:4.205#εἴποι καὶ ῥέξειε,  καὶ ὃς προγενέστερος εἴη·
urn:cts:greekLit:tlg0012.tlg002.murray:4.206#τοίου γὰρ καὶ πατρός, ὃ καὶ πεπνυμένα βάζεις,
urn:cts:greekLit:tlg0012.tlg002.murray:4.207#ῥεῖα δʼ ἀρίγνωτος γόνος ἀνέρος ᾧ τε Κρονίων
urn:cts:greekLit:tlg0012.tlg002.murray:4.208#ὄλβον ἐπικλώσῃ γαμέοντί τε γεινομένῳ τε,
urn:cts:greekLit:tlg0012.tlg002.murray:4.209#ὡς νῦν Νέστορι δῶκε διαμπερὲς ἤματα πάντα
urn:cts:greekLit:tlg0012.tlg002.murray:4.210#αὐτὸν μὲν λιπαρῶς γηρασκέμεν ἐν μεγάροισιν,
urn:cts:greekLit:tlg0012.tlg002.murray:4.211#υἱέας αὖ πινυτούς τε καὶ ἔγχεσιν εἶναι ἀρίστους.
urn:cts:greekLit:tlg0012.tlg002.murray:4.212#ἡμεῖς δὲ κλαυθμὸν μὲν ἐάσομεν, ὃς πρὶν ἐτύχθη,
urn:cts:greekLit:tlg0012.tlg002.murray:4.213#δόρπου δʼ ἐξαῦτις μνησώμεθα, χερσὶ δʼ ἐφʼ ὕδωρ
urn:cts:greekLit:tlg0012.tlg002.murray:4.214#χευάντων. μῦθοι δὲ καὶ ἠῶθέν περ ἔσονται
urn:cts:greekLit:tlg0012.tlg002.murray:4.215#Τηλεμάχῳ καὶ ἐμοὶ διαειπέμεν ἀλλήλοισιν.
urn:cts:greekLit:tlg0012.tlg002.murray:4.216#ὣς ἔφατʼ, Ἀσφαλίων δʼ ἄρ ὕδωρ ἐπὶ χεῖρας ἔχευεν,
urn:cts:greekLit:tlg0012.tlg002.murray:4.217#ὀτρηρὸς θεράπων Μενελάου κυδαλίμοιο.
urn:cts:greekLit:tlg0012.tlg002.murray:4.218#οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.
urn:cts:greekLit:tlg0012.tlg002.murray:4.219#ἔνθʼ αὖτʼ ἄλλʼ ἐνόησʼ Ἑλένη Διὸς ἐκγεγαυῖα·
urn:cts:greekLit:tlg0012.tlg002.murray:4.220#αὐτίκʼ ἄρʼ εἰς οἶνον βάλε φάρμακον,  ἔνθεν ἔπινον,
urn:cts:greekLit:tlg0012.tlg002.murray:4.221#νηπενθές τʼ ἄχολόν τε, κακῶν ἐπίληθον ἁπάντων.
urn:cts:greekLit:tlg0012.tlg002.murray:4.222#ὃς τὸ καταβρόξειεν, ἐπὴν κρητῆρι μιγείη,
urn:cts:greekLit:tlg0012.tlg002.murray:4.223#οὔ κεν ἐφημέριός γε βάλοι κατὰ δάκρυ παρειῶν,
urn:cts:greekLit:tlg0012.tlg002.murray:4.224#οὐδʼ εἴ οἱ κατατεθναίη μήτηρ τε πατήρ τε,
urn:cts:greekLit:tlg0012.tlg002.murray:4.225#οὐδʼ εἴ οἱ προπάροιθεν ἀδελφεὸν ἢ φίλον υἱὸν
urn:cts:greekLit:tlg0012.tlg002.murray:4.226#χαλκῷ δηιόῳεν, ὁ δʼ ὀφθαλμοῖσιν ὁρῷτο.
urn:cts:greekLit:tlg0012.tlg002.murray:4.227#τοῖα Διὸς θυγάτηρ ἔχε φάρμακα μητιόεντα,
urn:cts:greekLit:tlg0012.tlg002.murray:4.228#ἐσθλά, τά οἱ Πολύδαμνα πόρεν, Θῶνος παράκοιτις
urn:cts:greekLit:tlg0012.tlg002.murray:4.229#Αἰγυπτίη, τῇ πλεῖστα φέρει ζείδωρος ἄρουρα
urn:cts:greekLit:tlg0012.tlg002.murray:4.230#φάρμακα,  πολλὰ μὲν ἐσθλὰ μεμιγμένα πολλὰ δὲ λυγρά·
urn:cts:greekLit:tlg0012.tlg002.murray:4.231#ἰητρὸς δὲ ἕκαστος ἐπιστάμενος περὶ πάντων
urn:cts:greekLit:tlg0012.tlg002.murray:4.232#ἀνθρώπων· ἦ γὰρ Παιήονός εἰσι γενέθλης.
urn:cts:greekLit:tlg0012.tlg002.murray:4.233#αὐτὰρ ἐπεί ῥʼ ἐνέηκε κέλευσέ τε οἰνοχοῆσαι,
urn:cts:greekLit:tlg0012.tlg002.murray:4.234#ἐξαῦτις μύθοισιν ἀμειβομένη προσέειπεν·
urn:cts:greekLit:tlg0012.tlg002.murray:4.235#Ἀτρεΐδη Μενέλαε διοτρεφὲς ἠδὲ καὶ οἵδε
urn:cts:greekLit:tlg0012.tlg002.murray:4.236#ἀνδρῶν ἐσθλῶν παῖδες· ἀτὰρ θεὸς ἄλλοτε ἄλλῳ
urn:cts:greekLit:tlg0012.tlg002.murray:4.237#Ζεὺς ἀγαθόν τε κακόν τε διδοῖ· δύναται γὰρ ἅπαντα·
urn:cts:greekLit:tlg0012.tlg002.murray:4.238#ἦ τοι νῦν δαίνυσθε καθήμενοι ἐν μεγάροισι
urn:cts:greekLit:tlg0012.tlg002.murray:4.239#καὶ μύθοις τέρπεσθε· ἐοικότα γὰρ καταλέξω.
urn:cts:greekLit:tlg0012.tlg002.murray:4.240#πάντα μὲν οὐκ ἂν ἐγὼ μυθήσομαι οὐδʼ ὀνομήνω,
urn:cts:greekLit:tlg0012.tlg002.murray:4.241#ὅσσοι Ὀδυσσῆος ταλασίφρονός εἰσιν ἄεθλοι·
urn:cts:greekLit:tlg0012.tlg002.murray:4.242#ἀλλʼ οἷον τόδʼ ἔρεξε καὶ ἔτλη καρτερὸς ἀνὴρ
urn:cts:greekLit:tlg0012.tlg002.murray:4.243#δήμῳ ἔνι Τρώων, ὅθι πάσχετε πήματʼ Ἀχαιοί.
urn:cts:greekLit:tlg0012.tlg002.murray:4.244#αὐτόν μιν πληγῇσιν ἀεικελίῃσι δαμάσσας,
urn:cts:greekLit:tlg0012.tlg002.murray:4.245#σπεῖρα κάκʼ ἀμφʼ ὤμοισι βαλών,  οἰκῆι ἐοικώς,
urn:cts:greekLit:tlg0012.tlg002.murray:4.246#ἀνδρῶν δυσμενέων κατέδυ πόλιν εὐρυάγυιαν·
urn:cts:greekLit:tlg0012.tlg002.murray:4.247#ἄλλῳ δʼ αὐτὸν φωτὶ κατακρύπτων ἤισκε,
urn:cts:greekLit:tlg0012.tlg002.murray:4.248#δέκτῃ, ὃς οὐδὲν τοῖος ἔην ἐπὶ νηυσὶν Ἀχαιῶν.
urn:cts:greekLit:tlg0012.tlg002.murray:4.249#τῷ ἴκελος κατέδυ Τρώων πόλιν, οἱ δʼ ἀβάκησαν
urn:cts:greekLit:tlg0012.tlg002.murray:4.250#πάντες· ἐγὼ δέ μιν οἴη ἀνέγνων τοῖον ἐόντα,
urn:cts:greekLit:tlg0012.tlg002.murray:4.251#καί μιν ἀνηρώτων· ὁ δὲ κερδοσύνῃ ἀλέεινεν.
urn:cts:greekLit:tlg0012.tlg002.murray:4.252#ἀλλʼ ὅτε δή μιν ἐγὼ λόεον καὶ χρῖον ἐλαίῳ,
urn:cts:greekLit:tlg0012.tlg002.murray:4.253#ἀμφὶ δὲ εἵματα ἕσσα καὶ ὤμοσα καρτερὸν ὅρκον
urn:cts:greekLit:tlg0012.tlg002.murray:4.254#μὴ μὲν πρὶν Ὀδυσῆα μετὰ Τρώεσσʼ ἀναφῆναι,
urn:cts:greekLit:tlg0012.tlg002.murray:4.255#πρίν γε τὸν ἐς νῆάς τε θοὰς κλισίας τʼ ἀφικέσθαι,
urn:cts:greekLit:tlg0012.tlg002.murray:4.256#καὶ τότε δή μοι πάντα νόον κατέλεξεν Ἀχαιῶν.
urn:cts:greekLit:tlg0012.tlg002.murray:4.257#πολλοὺς δὲ Τρώων κτείνας ταναήκεϊ χαλκῷ
urn:cts:greekLit:tlg0012.tlg002.murray:4.258#ἦλθε μετʼ Ἀργείους, κατὰ δὲ φρόνιν ἤγαγε πολλήν.
urn:cts:greekLit:tlg0012.tlg002.murray:4.259#ἔνθʼ ἄλλαι Τρῳαὶ λίγʼ ἐκώκυον· αὐτὰρ ἐμὸν κῆρ
urn:cts:greekLit:tlg0012.tlg002.murray:4.260#χαῖρʼ,  ἐπεὶ ἤδη μοι κραδίη τέτραπτο νέεσθαι
urn:cts:greekLit:tlg0012.tlg002.murray:4.261#ἂψ οἶκόνδʼ, ἄτην δὲ μετέστενον, ἣν Ἀφροδίτη
urn:cts:greekLit:tlg0012.tlg002.murray:4.262#δῶχʼ, ὅτε μʼ ἤγαγε κεῖσε φίλης ἀπὸ πατρίδος αἴης,
urn:cts:greekLit:tlg0012.tlg002.murray:4.263#παῖδά τʼ ἐμὴν νοσφισσαμένην θάλαμόν τε πόσιν τε
urn:cts:greekLit:tlg0012.tlg002.murray:4.264#οὔ τευ δευόμενον, οὔτʼ ἂρ φρένας οὔτε τι εἶδος.
urn:cts:greekLit:tlg0012.tlg002.murray:4.265#τὴν δʼ ἀπαμειβόμενος προσέφη ξανθὸς Μενέλαος·
urn:cts:greekLit:tlg0012.tlg002.murray:4.266#ναὶ δὴ ταῦτά γε πάντα, γύναι, κατὰ μοῖραν ἔειπες.
urn:cts:greekLit:tlg0012.tlg002.murray:4.267#ἤδη μὲν πολέων ἐδάην βουλήν τε νόον τε
urn:cts:greekLit:tlg0012.tlg002.murray:4.268#ἀνδρῶν ἡρώων, πολλὴν δʼ ἐπελήλυθα γαῖαν·
urn:cts:greekLit:tlg0012.tlg002.murray:4.269#ἀλλʼ οὔ πω τοιοῦτον ἐγὼν ἴδον ὀφθαλμοῖσιν,
urn:cts:greekLit:tlg0012.tlg002.murray:4.270#οἷν Ὀδυσσῆος ταλασίφρονος ἔσκε φίλον κῆρ.
urn:cts:greekLit:tlg0012.tlg002.murray:4.271#οἷον καὶ τόδʼ ἔρεξε καὶ ἔτλη καρτερὸς ἀνὴρ
urn:cts:greekLit:tlg0012.tlg002.murray:4.272#ἵππῳ ἔνι ξεστῷ, ἵνʼ ἐνήμεθα πάντες ἄριστοι
urn:cts:greekLit:tlg0012.tlg002.murray:4.273#Ἀργείων Τρώεσσι φόνον καὶ κῆρα φέροντες.
urn:cts:greekLit:tlg0012.tlg002.murray:4.274#ἦλθες ἔπειτα σὺ κεῖσε· κελευσέμεναι δέ σʼ ἔμελλε
urn:cts:greekLit:tlg0012.tlg002.murray:4.275#δαίμων,  ὃς Τρώεσσιν ἐβούλετο κῦδος ὀρέξαι·
urn:cts:greekLit:tlg0012.tlg002.murray:4.276#καί τοι Δηΐφοβος θεοείκελος ἕσπετʼ ἰούσῃ.
urn:cts:greekLit:tlg0012.tlg002.murray:4.277#τρὶς δὲ περίστειξας κοῖλον λόχον ἀμφαφόωσα,
urn:cts:greekLit:tlg0012.tlg002.murray:4.278#ἐκ δʼ ὀνομακλήδην Δαναῶν ὀνόμαζες ἀρίστους,
urn:cts:greekLit:tlg0012.tlg002.murray:4.279#πάντων Ἀργείων φωνὴν ἴσκουσʼ ἀλόχοισιν.
urn:cts:greekLit:tlg0012.tlg002.murray:4.280#αὐτὰρ ἐγὼ καὶ Τυδεΐδης καὶ δῖος Ὀδυσσεὺς
urn:cts:greekLit:tlg0012.tlg002.murray:4.281#ἥμενοι ἐν μέσσοισιν ἀκούσαμεν ὡς ἐβόησας.
urn:cts:greekLit:tlg0012.tlg002.murray:4.282#νῶι μὲν ἀμφοτέρω μενεήναμεν ὁρμηθέντε
urn:cts:greekLit:tlg0012.tlg002.murray:4.283#ἢ ἐξελθέμεναι, ἢ ἔνδοθεν αἶψʼ ὑπακοῦσαι·
urn:cts:greekLit:tlg0012.tlg002.murray:4.284#ἀλλʼ Ὀδυσεὺς κατέρυκε καὶ ἔσχεθεν ἱεμένω περ.
urn:cts:greekLit:tlg0012.tlg002.murray:4.285#ἔνθʼ ἄλλοι μὲν πάντες ἀκὴν ἔσαν υἷες Ἀχαιῶν,
urn:cts:greekLit:tlg0012.tlg002.murray:4.286#Ἄντικλος δὲ σέ γʼ οἶος ἀμείψασθαι ἐπέεσσιν
urn:cts:greekLit:tlg0012.tlg002.murray:4.287#ἤθελεν. ἀλλʼ Ὀδυσεὺς ἐπὶ μάστακα χερσὶ πίεζεν
urn:cts:greekLit:tlg0012.tlg002.murray:4.288#νωλεμέως κρατερῇσι, σάωσε δὲ πάντας Ἀχαιούς·
urn:cts:greekLit:tlg0012.tlg002.murray:4.289#τόφρα δʼ ἔχʼ, ὄφρα σε νόσφιν ἀπήγαγε Παλλὰς Ἀθήνη.
urn:cts:greekLit:tlg0012.tlg002.murray:4.290#τὸν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:4.291#Ἀτρεΐδη Μενέλαε διοτρεφές, ὄρχαμε λαῶν,
urn:cts:greekLit:tlg0012.tlg002.murray:4.292#ἄλγιον· οὐ γάρ οἵ τι τάδʼ ἤρκεσε λυγρὸν ὄλεθρον,
urn:cts:greekLit:tlg0012.tlg002.murray:4.293#οὐδʼ εἴ οἱ κραδίη γε σιδηρέη ἔνδοθεν ἦεν.
urn:cts:greekLit:tlg0012.tlg002.murray:4.294#ἀλλʼ ἄγετʼ εἰς εὐνὴν τράπεθʼ ἡμέας, ὄφρα καὶ ἤδη
urn:cts:greekLit:tlg0012.tlg002.murray:4.295#ὕπνῳ ὕπο γλυκερῷ ταρπώμεθα κοιμηθέντες.
urn:cts:greekLit:tlg0012.tlg002.murray:4.296#ὣς ἔφατʼ, Ἀργείη δʼ Ἑλένη δμῳῇσι κέλευσεν
urn:cts:greekLit:tlg0012.tlg002.murray:4.297#δέμνιʼ ὑπʼ αἰθούσῃ θέμεναι καὶ ῥήγεα καλὰ
urn:cts:greekLit:tlg0012.tlg002.murray:4.298#πορφύρεʼ ἐμβαλέειν στορέσαι τʼ ἐφύπερθε τάπητας,
urn:cts:greekLit:tlg0012.tlg002.murray:4.299#χλαίνας τʼ ἐνθέμεναι οὔλας καθύπερθεν ἕσασθαι.
urn:cts:greekLit:tlg0012.tlg002.murray:4.300#αἱ δʼ ἴσαν ἐκ μεγάροιο δάος μετὰ χερσὶν ἔχουσαι,
urn:cts:greekLit:tlg0012.tlg002.murray:4.301#δέμνια δὲ στόρεσαν· ἐκ δὲ ξείνους ἄγε κῆρυξ.
urn:cts:greekLit:tlg0012.tlg002.murray:4.302#οἱ μὲν ἄρʼ ἐν προδόμῳ δόμου αὐτόθι κοιμήσαντο,
urn:cts:greekLit:tlg0012.tlg002.murray:4.303#Τηλέμαχός θʼ ἥρως καὶ Νέστορος ἀγλαὸς υἱός·
urn:cts:greekLit:tlg0012.tlg002.murray:4.304#Ἀτρεΐδης δὲ καθεῦδε μυχῷ δόμου ὑψηλοῖο,
urn:cts:greekLit:tlg0012.tlg002.murray:4.305#πὰρ δʼ Ἑλένη τανύπεπλος ἐλέξατο,  δῖα γυναικῶν.
urn:cts:greekLit:tlg0012.tlg002.murray:4.306#ἦμος δʼ ἠριγένεια φάνη ῥοδοδάκτυλος Ἠώς,
urn:cts:greekLit:tlg0012.tlg002.murray:4.307#ὤρνυτʼ ἄρʼ ἐξ εὐνῆφι βοὴν ἀγαθὸς Μενέλαος
urn:cts:greekLit:tlg0012.tlg002.murray:4.308#εἵματα ἑσσάμενος, περὶ δὲ ξίφος ὀξὺ θέτʼ ὤμῳ,
urn:cts:greekLit:tlg0012.tlg002.murray:4.309#ποσσὶ δʼ ὑπὸ λιπαροῖσιν ἐδήσατο καλὰ πέδιλα,
urn:cts:greekLit:tlg0012.tlg002.murray:4.310#βῆ δʼ ἴμεν ἐκ θαλάμοιο θεῷ ἐναλίγκιος ἄντην,
urn:cts:greekLit:tlg0012.tlg002.murray:4.311#Τηλεμάχῳ δὲ παρῖζεν, ἔπος τʼ ἔφατʼ ἔκ τʼ ὀνόμαζεν·
urn:cts:greekLit:tlg0012.tlg002.murray:4.312#τίπτε δέ σε χρειὼ δεῦρʼ ἤγαγε, Τηλέμαχʼ ἥρως,
urn:cts:greekLit:tlg0012.tlg002.murray:4.313#ἐς Λακεδαίμονα δῖαν, ἐπʼ εὐρέα νῶτα θαλάσσης;
urn:cts:greekLit:tlg0012.tlg002.murray:4.314#δήμιον ἦ ἴδιον; τόδε μοι νημερτὲς ἐνίσπες.
urn:cts:greekLit:tlg0012.tlg002.murray:4.315#τὸν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:4.316#Ἀτρεΐδη Μενέλαε διοτρεφές, ὄρχαμε λαῶν,
urn:cts:greekLit:tlg0012.tlg002.murray:4.317#ἤλυθον, εἴ τινά μοι κληηδόνα πατρὸς ἐνίσποις.
urn:cts:greekLit:tlg0012.tlg002.murray:4.318#ἐσθίεταί μοι οἶκος, ὄλωλε δὲ πίονα ἔργα,
urn:cts:greekLit:tlg0012.tlg002.murray:4.319#δυσμενέων δʼ ἀνδρῶν πλεῖος δόμος, οἵ τέ μοι αἰεὶ
urn:cts:greekLit:tlg0012.tlg002.murray:4.320#μῆλʼ ἁδινὰ σφάζουσι καὶ εἰλίποδας ἕλικας βοῦς,
urn:cts:greekLit:tlg0012.tlg002.murray:4.321#μητρὸς ἐμῆς μνηστῆρες ὑπέρβιον ὕβριν ἔχοντες.
urn:cts:greekLit:tlg0012.tlg002.murray:4.322#τοὔνεκα νῦν τὰ σὰ γούναθʼ ἱκάνομαι, αἴ κʼ ἐθέλῃσθα
urn:cts:greekLit:tlg0012.tlg002.murray:4.323#κείνου λυγρὸν ὄλεθρον ἐνισπεῖν, εἴ που ὄπωπας
urn:cts:greekLit:tlg0012.tlg002.murray:4.324#ὀφθαλμοῖσι τεοῖσιν ἢ ἄλλου μῦθον ἄκουσας
urn:cts:greekLit:tlg0012.tlg002.murray:4.325#πλαζομένου· περὶ γάρ μιν ὀιζυρὸν τέκε μήτηρ.
urn:cts:greekLit:tlg0012.tlg002.murray:4.326#μηδέ τί μʼ αἰδόμενος μειλίσσεο μηδʼ ἐλεαίρων,
urn:cts:greekLit:tlg0012.tlg002.murray:4.327#ἀλλʼ εὖ μοι κατάλεξον ὅπως ἤντησας ὀπωπῆς.
urn:cts:greekLit:tlg0012.tlg002.murray:4.328#λίσσομαι, εἴ ποτέ τοί τι πατὴρ ἐμός, ἐσθλὸς Ὀδυσσεὺς
urn:cts:greekLit:tlg0012.tlg002.murray:4.329#ἢ ἔπος ἠέ τι ἔργον ὑποστὰς ἐξετέλεσσε
urn:cts:greekLit:tlg0012.tlg002.murray:4.330#δήμῳ ἔνι Τρώων,  ὅθι πάσχετε πήματʼ Ἀχαιοί,
urn:cts:greekLit:tlg0012.tlg002.murray:4.331#τῶν νῦν μοι μνῆσαι, καί μοι νημερτὲς ἐνίσπες.
urn:cts:greekLit:tlg0012.tlg002.murray:4.332#τὸν δὲ μέγʼ ὀχθήσας προσέθη ξανθὸς Μενέλαος·
urn:cts:greekLit:tlg0012.tlg002.murray:4.333#ὢ πόποι, ἦ μάλα δὴ κρατερόφρονος ἀνδρὸς ἐν εὐνῇ
urn:cts:greekLit:tlg0012.tlg002.murray:4.334#ἤθελον εὐνηθῆναι ἀνάλκιδες αὐτοὶ ἐόντες.
urn:cts:greekLit:tlg0012.tlg002.murray:4.335#ὡς δʼ ὁπότʼ ἐν ξυλόχῳ ἔλαφος κρατεροῖο λέοντος
urn:cts:greekLit:tlg0012.tlg002.murray:4.336#νεβροὺς κοιμήσασα νεηγενέας γαλαθηνοὺς
urn:cts:greekLit:tlg0012.tlg002.murray:4.337#κνημοὺς ἐξερέῃσι καὶ ἄγκεα ποιήεντα
urn:cts:greekLit:tlg0012.tlg002.murray:4.338#βοσκομένη, ὁ δʼ ἔπειτα ἑὴν εἰσήλυθεν εὐνήν,
urn:cts:greekLit:tlg0012.tlg002.murray:4.339#ἀμφοτέροισι δὲ τοῖσιν ἀεικέα πότμον ἐφῆκεν,
urn:cts:greekLit:tlg0012.tlg002.murray:4.340#ὣς Ὀδυσεὺς κείνοισιν ἀεικέα πότμον ἐφήσει.
urn:cts:greekLit:tlg0012.tlg002.murray:4.341#αἲ γάρ, Ζεῦ τε πάτερ καὶ Ἀθηναίη καὶ Ἄπολλον,
urn:cts:greekLit:tlg0012.tlg002.murray:4.342#τοῖος ἐών, οἷός ποτʼ ἐυκτιμένῃ ἐνὶ Λέσβῳ
urn:cts:greekLit:tlg0012.tlg002.murray:4.343#ἐξ ἔριδος Φιλομηλεΐδῃ ἐπάλαισεν ἀναστάς,
urn:cts:greekLit:tlg0012.tlg002.murray:4.344#κὰδ δʼ ἔβαλε κρατερῶς, κεχάροντο δὲ πάντες Ἀχαιοί,
urn:cts:greekLit:tlg0012.tlg002.murray:4.345#τοῖος ἐὼν μνηστῆρσιν ὁμιλήσειεν Ὀδυσσεύς·
urn:cts:greekLit:tlg0012.tlg002.murray:4.346#πάντες κʼ ὠκύμοροί τε γενοίατο πικρόγαμοί τε.
urn:cts:greekLit:tlg0012.tlg002.murray:4.347#ταῦτα δʼ ἅ μʼ εἰρωτᾷς καὶ λίσσεαι, οὐκ ἂν ἐγώ γε
urn:cts:greekLit:tlg0012.tlg002.murray:4.348#ἄλλα παρὲξ εἴποιμι παρακλιδόν, οὐδʼ ἀπατήσω,
urn:cts:greekLit:tlg0012.tlg002.murray:4.349#ἀλλὰ τὰ μέν μοι ἔειπε γέρων ἅλιος νημερτής,
urn:cts:greekLit:tlg0012.tlg002.murray:4.350#τῶν οὐδέν τοι ἐγὼ κρύψω ἔπος οὐδʼ ἐπικεύσω.
urn:cts:greekLit:tlg0012.tlg002.murray:4.351#Αἰγύπτῳ μʼ ἔτι δεῦρο θεοὶ μεμαῶτα νέεσθαι
urn:cts:greekLit:tlg0012.tlg002.murray:4.352#ἔσχον, ἐπεὶ οὔ σφιν ἔρεξα τεληέσσας ἑκατόμβας.
urn:cts:greekLit:tlg0012.tlg002.murray:4.353#οἱ δʼ αἰεὶ βούλοντο θεοὶ μεμνῆσθαι ἐφετμέων.
urn:cts:greekLit:tlg0012.tlg002.murray:4.354#νῆσος ἔπειτά τις ἔστι πολυκλύστῳ ἐνὶ πόντῳ
urn:cts:greekLit:tlg0012.tlg002.murray:4.355#Αἰγύπτου προπάροιθε,  Φάρον δέ ἑ κικλήσκουσι,
urn:cts:greekLit:tlg0012.tlg002.murray:4.356#τόσσον ἄνευθʼ ὅσσον τε πανημερίη γλαφυρὴ νηῦς
urn:cts:greekLit:tlg0012.tlg002.murray:4.357#ἤνυσεν, ᾗ λιγὺς οὖρος ἐπιπνείῃσιν ὄπισθεν·
urn:cts:greekLit:tlg0012.tlg002.murray:4.358#ἐν δὲ λιμὴν ἐύορμος, ὅθεν τʼ ἀπὸ νῆας ἐίσας
urn:cts:greekLit:tlg0012.tlg002.murray:4.359#ἐς πόντον βάλλουσιν, ἀφυσσάμενοι μέλαν ὕδωρ.
urn:cts:greekLit:tlg0012.tlg002.murray:4.360#ἔνθα μʼ ἐείκοσιν ἤματʼ ἔχον θεοί,  οὐδέ ποτʼ οὖροι
urn:cts:greekLit:tlg0012.tlg002.murray:4.361#πνείοντες φαίνονθʼ ἁλιαέες, οἵ ῥά τε νηῶν
urn:cts:greekLit:tlg0012.tlg002.murray:4.362#πομπῆες γίγνονται ἐπʼ εὐρέα νῶτα θαλάσσης.
urn:cts:greekLit:tlg0012.tlg002.murray:4.363#καί νύ κεν ἤια πάντα κατέφθιτο καὶ μένεʼ ἀνδρῶν,
urn:cts:greekLit:tlg0012.tlg002.murray:4.364#εἰ μή τίς με θεῶν ὀλοφύρατο καί μʼ ἐσάωσε,
urn:cts:greekLit:tlg0012.tlg002.murray:4.365#Πρωτέος ἰφθίμου θυγάτηρ ἁλίοιο γέροντος,
urn:cts:greekLit:tlg0012.tlg002.murray:4.366#Εἰδοθέη· τῇ γάρ ῥα μάλιστά γε θυμὸν ὄρινα.
urn:cts:greekLit:tlg0012.tlg002.murray:4.367#ἥ μʼ οἴῳ ἔρροντι συνήντετο νόσφιν ἑταίρων·
urn:cts:greekLit:tlg0012.tlg002.murray:4.368#αἰεὶ γὰρ περὶ νῆσον ἀλώμενοι ἰχθυάασκον
urn:cts:greekLit:tlg0012.tlg002.murray:4.369#γναμπτοῖς ἀγκίστροισιν, ἔτειρε δὲ γαστέρα λιμός.
urn:cts:greekLit:tlg0012.tlg002.murray:4.370#ἡ δέ μευ ἄγχι στᾶσα ἔπος φάτο φώνησέν τε·
urn:cts:greekLit:tlg0012.tlg002.murray:4.371#νήπιός εἰς, ὦ ξεῖνε, λίην τόσον ἠδὲ χαλίφρων,
urn:cts:greekLit:tlg0012.tlg002.murray:4.372#ἦε ἑκὼν μεθίεις καὶ τέρπεαι ἄλγεα πάσχων;
urn:cts:greekLit:tlg0012.tlg002.murray:4.373#ὡς δὴ δήθʼ ἐνὶ νήσῳ ἐρύκεαι, οὐδέ τι τέκμωρ
urn:cts:greekLit:tlg0012.tlg002.murray:4.374#εὑρέμεναι δύνασαι, μινύθει δέ τοι ἦτορ ἑταίρων.
urn:cts:greekLit:tlg0012.tlg002.murray:4.375#ὣς ἔφατʼ, αὐτὰρ ἐγώ μιν ἀμειβόμενος προσέειπον·
urn:cts:greekLit:tlg0012.tlg002.murray:4.376#ἐκ μέν τοι ἐρέω,  ἥ τις σύ πέρ ἐσσι θεάων,
urn:cts:greekLit:tlg0012.tlg002.murray:4.377#ὡς ἐγὼ οὔ τι ἑκὼν κατερύκομαι, ἀλλά νυ μέλλω
urn:cts:greekLit:tlg0012.tlg002.murray:4.378#ἀθανάτους ἀλιτέσθαι, οἳ οὐρανὸν εὐρὺν ἔχουσιν.
urn:cts:greekLit:tlg0012.tlg002.murray:4.379#ἀλλὰ σύ πέρ μοι εἰπέ, θεοὶ δέ τε πάντα ἴσασιν,
urn:cts:greekLit:tlg0012.tlg002.murray:4.380#ὅς τίς μʼ ἀθανάτων πεδάᾳ καὶ ἔδησε κελεύθου,
urn:cts:greekLit:tlg0012.tlg002.murray:4.381#νόστον θʼ, ὡς ἐπὶ πόντον ἐλεύσομαι ἰχθυόεντα.
urn:cts:greekLit:tlg0012.tlg002.murray:4.382#ὣς ἐφάμην, ἡ δʼ αὐτίκʼ ἀμείβετο δῖα θεάων·
urn:cts:greekLit:tlg0012.tlg002.murray:4.383#τοιγὰρ ἐγώ τοι, ξεῖνε, μάλʼ ἀτρεκέως ἀγορεύσω.
urn:cts:greekLit:tlg0012.tlg002.murray:4.384#πωλεῖταί τις δεῦρο γέρων ἅλιος νημερτὴς
urn:cts:greekLit:tlg0012.tlg002.murray:4.385#ἀθάνατος Πρωτεὺς Αἰγύπτιος,  ὅς τε θαλάσσης
urn:cts:greekLit:tlg0012.tlg002.murray:4.386#πάσης βένθεα οἶδε, Ποσειδάωνος ὑποδμώς·
urn:cts:greekLit:tlg0012.tlg002.murray:4.387#τὸν δέ τʼ ἐμόν φασιν πατέρʼ ἔμμεναι ἠδὲ τεκέσθαι.
urn:cts:greekLit:tlg0012.tlg002.murray:4.388#τόν γʼ εἴ πως σὺ δύναιο λοχησάμενος λελαβέσθαι,
urn:cts:greekLit:tlg0012.tlg002.murray:4.389#ὅς κέν τοι εἴπῃσιν ὁδὸν καὶ μέτρα κελεύθου
urn:cts:greekLit:tlg0012.tlg002.murray:4.390#νόστον θʼ,  ὡς ἐπὶ πόντον ἐλεύσεαι ἰχθυόεντα.
urn:cts:greekLit:tlg0012.tlg002.murray:4.391#καὶ δέ κέ τοι εἴπῃσι, διοτρεφές, αἴ κʼ ἐθέλῃσθα,
urn:cts:greekLit:tlg0012.tlg002.murray:4.392#ὅττι τοι ἐν μεγάροισι κακόν τʼ ἀγαθόν τε τέτυκται
urn:cts:greekLit:tlg0012.tlg002.murray:4.393#οἰχομένοιο σέθεν δολιχὴν ὁδὸν ἀργαλέην τε.
urn:cts:greekLit:tlg0012.tlg002.murray:4.394#ὣς ἔφατʼ, αὐτὰρ ἐγώ μιν ἀμειβόμενος προσέειπον·
urn:cts:greekLit:tlg0012.tlg002.murray:4.395#αὐτὴ νῦν φράζευ σὺ λόχον θείοιο γέροντος,
urn:cts:greekLit:tlg0012.tlg002.murray:4.396#μή πώς με προϊδὼν ἠὲ προδαεὶς ἀλέηται·
urn:cts:greekLit:tlg0012.tlg002.murray:4.397#ἀργαλέος γάρ τʼ ἐστὶ θεὸς βροτῷ ἀνδρὶ δαμῆναι.
urn:cts:greekLit:tlg0012.tlg002.murray:4.398#ὣς ἐφάμην, ἡ δʼ αὐτίκʼ ἀμείβετο δῖα θεάων·
urn:cts:greekLit:tlg0012.tlg002.murray:4.399#τοιγὰρ ἐγώ τοι, ξεῖνε, μάλʼ ἀτρεκέως ἀγορεύσω.
urn:cts:greekLit:tlg0012.tlg002.murray:4.400#ἦμος δʼ ἠέλιος μέσον οὐρανὸν ἀμφιβεβήκῃ,
urn:cts:greekLit:tlg0012.tlg002.murray:4.401#τῆμος ἄρʼ ἐξ ἁλὸς εἶσι γέρων ἅλιος νημερτὴς
urn:cts:greekLit:tlg0012.tlg002.murray:4.402#πνοιῇ ὕπο Ζεφύροιο μελαίνῃ φρικὶ καλυφθείς,
urn:cts:greekLit:tlg0012.tlg002.murray:4.403#ἐκ δʼ ἐλθὼν κοιμᾶται ὑπὸ σπέσσι γλαφυροῖσιν·
urn:cts:greekLit:tlg0012.tlg002.murray:4.404#ἀμφὶ δέ μιν φῶκαι νέποδες καλῆς ἁλοσύδνης
urn:cts:greekLit:tlg0012.tlg002.murray:4.405#ἁθρόαι εὕδουσιν,  πολιῆς ἁλὸς ἐξαναδῦσαι,
urn:cts:greekLit:tlg0012.tlg002.murray:4.406#πικρὸν ἀποπνείουσαι ἁλὸς πολυβενθέος ὀδμήν.
urn:cts:greekLit:tlg0012.tlg002.murray:4.407#ἔνθα σʼ ἐγὼν ἀγαγοῦσα ἅμʼ ἠοῖ φαινομένηφιν
urn:cts:greekLit:tlg0012.tlg002.murray:4.408#εὐνάσω ἑξείης· σὺ δʼ ἐὺ κρίνασθαι ἑταίρους
urn:cts:greekLit:tlg0012.tlg002.murray:4.409#τρεῖς, οἵ τοι παρὰ νηυσὶν ἐυσσέλμοισιν ἄριστοι.
urn:cts:greekLit:tlg0012.tlg002.murray:4.410#πάντα δέ τοι ἐρέω ὀλοφώια τοῖο γέροντος.
urn:cts:greekLit:tlg0012.tlg002.murray:4.411#φώκας μέν τοι πρῶτον ἀριθμήσει καὶ ἔπεισιν·
urn:cts:greekLit:tlg0012.tlg002.murray:4.412#αὐτὰρ ἐπὴν πάσας πεμπάσσεται ἠδὲ ἴδηται,
urn:cts:greekLit:tlg0012.tlg002.murray:4.413#λέξεται ἐν μέσσῃσι νομεὺς ὣς πώεσι μήλων.
urn:cts:greekLit:tlg0012.tlg002.murray:4.414#τὸν μὲν ἐπὴν δὴ πρῶτα κατευνηθέντα ἴδησθε,
urn:cts:greekLit:tlg0012.tlg002.murray:4.415#καὶ τότʼ ἔπειθʼ ὑμῖν μελέτω κάρτος τε βίη τε,
urn:cts:greekLit:tlg0012.tlg002.murray:4.416#αὖθι δʼ ἔχειν μεμαῶτα καὶ ἐσσύμενόν περ ἀλύξαι.
urn:cts:greekLit:tlg0012.tlg002.murray:4.417#πάντα δὲ γιγνόμενος πειρήσεται, ὅσσʼ ἐπὶ γαῖαν
urn:cts:greekLit:tlg0012.tlg002.murray:4.418#ἑρπετὰ γίγνονται, καὶ ὕδωρ καὶ θεσπιδαὲς πῦρ·
urn:cts:greekLit:tlg0012.tlg002.murray:4.419#ὑμεῖς δʼ ἀστεμφέως ἐχέμεν μᾶλλόν τε πιέζειν.
urn:cts:greekLit:tlg0012.tlg002.murray:4.420#ἀλλʼ ὅτε κεν δή σʼ αὐτὸς ἀνείρηται ἐπέεσσι,
urn:cts:greekLit:tlg0012.tlg002.murray:4.421#τοῖος ἐὼν οἷόν κε κατευνηθέντα ἴδησθε,
urn:cts:greekLit:tlg0012.tlg002.murray:4.422#καὶ τότε δὴ σχέσθαι τε βίης λῦσαί τε γέροντα,
urn:cts:greekLit:tlg0012.tlg002.murray:4.423#ἥρως, εἴρεσθαι δέ, θεῶν ὅς τίς σε χαλέπτει,
urn:cts:greekLit:tlg0012.tlg002.murray:4.424#νόστον θʼ, ὡς ἐπὶ πόντον ἐλεύσεαι ἰχθυόεντα.
urn:cts:greekLit:tlg0012.tlg002.murray:4.425#ὣς εἰποῦσʼ ὑπὸ πόντον ἐδύσετο κυμαίνοντα.
urn:cts:greekLit:tlg0012.tlg002.murray:4.426#αὐτὰρ ἐγὼν ἐπὶ νῆας, ὅθʼ ἕστασαν ἐν ψαμάθοισιν,
urn:cts:greekLit:tlg0012.tlg002.murray:4.427#ἤια· πολλὰ δέ μοι κραδίη πόρφυρε κιόντι.
urn:cts:greekLit:tlg0012.tlg002.murray:4.428#αὐτὰρ ἐπεί ῥʼ ἐπὶ νῆα κατήλυθον ἠδὲ θάλασσαν,
urn:cts:greekLit:tlg0012.tlg002.murray:4.429#δόρπον θʼ ὁπλισάμεσθʼ, ἐπί τʼ ἤλυθεν ἀμβροσίη νύξ·
urn:cts:greekLit:tlg0012.tlg002.murray:4.430#δὴ τότε κοιμήθημεν ἐπὶ ῥηγμῖνι θαλάσσης.
urn:cts:greekLit:tlg0012.tlg002.murray:4.431#ἦμος δʼ ἠριγένεια φάνη ῥοδοδάκτυλος Ἠώς,
urn:cts:greekLit:tlg0012.tlg002.murray:4.432#καὶ τότε δὴ παρὰ θῖνα θαλάσσης εὐρυπόροιο
urn:cts:greekLit:tlg0012.tlg002.murray:4.433#ἤια πολλὰ θεοὺς γουνούμενος· αὐτὰρ ἑταίρους
urn:cts:greekLit:tlg0012.tlg002.murray:4.434#τρεῖς ἄγον, οἷσι μάλιστα πεποίθεα πᾶσαν ἐπʼ ἰθύν.
urn:cts:greekLit:tlg0012.tlg002.murray:4.435#τόφρα δʼ ἄρʼ ἥ γʼ ὑποδῦσα θαλάσσης εὐρέα κόλπον
urn:cts:greekLit:tlg0012.tlg002.murray:4.436#τέσσαρα φωκάων ἐκ πόντου δέρματʼ ἔνεικε·
urn:cts:greekLit:tlg0012.tlg002.murray:4.437#πάντα δʼ ἔσαν νεόδαρτα· δόλον δʼ ἐπεμήδετο πατρί.
urn:cts:greekLit:tlg0012.tlg002.murray:4.438#εὐνὰς δʼ ἐν ψαμάθοισι διαγλάψασʼ ἁλίῃσιν
urn:cts:greekLit:tlg0012.tlg002.murray:4.439#ἧστο μένουσʼ· ἡμεῖς δὲ μάλα σχεδὸν ἤλθομεν αὐτῆς·
urn:cts:greekLit:tlg0012.tlg002.murray:4.440#ἑξείης δʼ εὔνησε,  βάλεν δʼ ἐπὶ δέρμα ἑκάστῳ.
urn:cts:greekLit:tlg0012.tlg002.murray:4.441#ἔνθα κεν αἰνότατος λόχος ἔπλετο· τεῖρε γὰρ αἰνῶς
urn:cts:greekLit:tlg0012.tlg002.murray:4.442#φωκάων ἁλιοτρεφέων ὀλοώτατος ὀδμή·
urn:cts:greekLit:tlg0012.tlg002.murray:4.443#τίς γάρ κʼ εἰναλίῳ παρὰ κήτεϊ κοιμηθείη;
urn:cts:greekLit:tlg0012.tlg002.murray:4.444#ἀλλʼ αὐτὴ ἐσάωσε καὶ ἐφράσατο μέγʼ ὄνειαρ·
urn:cts:greekLit:tlg0012.tlg002.murray:4.445#ἀμβροσίην ὑπὸ ῥῖνα ἑκάστῳ θῆκε φέρουσα
urn:cts:greekLit:tlg0012.tlg002.murray:4.446#ἡδὺ μάλα πνείουσαν, ὄλεσσε δὲ κήτεος ὀδμήν.
urn:cts:greekLit:tlg0012.tlg002.murray:4.447#πᾶσαν δʼ ἠοίην μένομεν τετληότι θυμῷ·
urn:cts:greekLit:tlg0012.tlg002.murray:4.448#φῶκαι δʼ ἐξ ἁλὸς ἦλθον ἀολλέες. αἱ μὲν ἔπειτα
urn:cts:greekLit:tlg0012.tlg002.murray:4.449#ἑξῆς εὐνάζοντο παρὰ ῥηγμῖνι θαλάσσης·
urn:cts:greekLit:tlg0012.tlg002.murray:4.450#ἔνδιος δʼ ὁ γέρων ἦλθʼ ἐξ ἁλός,  εὗρε δὲ φώκας
urn:cts:greekLit:tlg0012.tlg002.murray:4.451#ζατρεφέας, πάσας δʼ ἄρʼ ἐπῴχετο, λέκτο δʼ ἀριθμόν·
urn:cts:greekLit:tlg0012.tlg002.murray:4.452#ἐν δʼ ἡμέας πρώτους λέγε κήτεσιν, οὐδέ τι θυμῷ
urn:cts:greekLit:tlg0012.tlg002.murray:4.453#ὠΐσθη δόλον εἶναι· ἔπειτα δὲ λέκτο καὶ αὐτός.
urn:cts:greekLit:tlg0012.tlg002.murray:4.454#ἡμεῖς δὲ ἰάχοντες ἐπεσσύμεθʼ, ἀμφὶ δὲ χεῖρας
urn:cts:greekLit:tlg0012.tlg002.murray:4.455#βάλλομεν· οὐδʼ ὁ γέρων δολίης ἐπελήθετο τέχνης,
urn:cts:greekLit:tlg0012.tlg002.murray:4.456#ἀλλʼ ἦ τοι πρώτιστα λέων γένετʼ ἠυγένειος,
urn:cts:greekLit:tlg0012.tlg002.murray:4.457#αὐτὰρ ἔπειτα δράκων καὶ πάρδαλις ἠδὲ μέγας σῦς·
urn:cts:greekLit:tlg0012.tlg002.murray:4.458#γίγνετο δʼ ὑγρὸν ὕδωρ καὶ δένδρεον ὑψιπέτηλον·
urn:cts:greekLit:tlg0012.tlg002.murray:4.459#ἡμεῖς δʼ ἀστεμφέως ἔχομεν τετληότι θυμῷ.
urn:cts:greekLit:tlg0012.tlg002.murray:4.460#ἀλλʼ ὅτε δή ῥʼ ἀνίαζʼ ὁ γέρων ὀλοφώια εἰδώς,
urn:cts:greekLit:tlg0012.tlg002.murray:4.461#καὶ τότε δή μʼ ἐπέεσσιν ἀνειρόμενος προσέειπε·
urn:cts:greekLit:tlg0012.tlg002.murray:4.462#τίς νύ τοι, Ἀτρέος υἱέ, θεῶν συμφράσσατο βουλάς,
urn:cts:greekLit:tlg0012.tlg002.murray:4.463#ὄφρα μʼ ἕλοις ἀέκοντα λοχησάμενος; τέο σε χρή;
urn:cts:greekLit:tlg0012.tlg002.murray:4.464#ὣς ἔφατʼ, αὐτὰρ ἐγώ μιν ἀμειβόμενος προσέειπον·
urn:cts:greekLit:tlg0012.tlg002.murray:4.465#οἶσθα, γέρον, τί με ταῦτα παρατροπέων ἐρεείνεις;
urn:cts:greekLit:tlg0012.tlg002.murray:4.466#ὡς δὴ δήθʼ ἐνὶ νήσῳ ἐρύκομαι, οὐδέ τι τέκμωρ
urn:cts:greekLit:tlg0012.tlg002.murray:4.467#εὑρέμεναι δύναμαι, μινύθει δέ μοι ἔνδοθεν ἦτορ.
urn:cts:greekLit:tlg0012.tlg002.murray:4.468#ἀλλὰ σύ πέρ μοι εἰπέ, θεοὶ δέ τε πάντα ἴσασιν,
urn:cts:greekLit:tlg0012.tlg002.murray:4.469#ὅς τίς μʼ ἀθανάτων πεδάᾳ καὶ ἔδησε κελεύθου,
urn:cts:greekLit:tlg0012.tlg002.murray:4.470#νόστον θʼ,  ὡς ἐπὶ πόντον ἐλεύσομαι ἰχθυόεντα.
urn:cts:greekLit:tlg0012.tlg002.murray:4.471#ὣς ἐφάμην, ὁ δέ μʼ αὐτίκʼ ἀμειβόμενος προσέειπεν·
urn:cts:greekLit:tlg0012.tlg002.murray:4.472#ἀλλὰ μάλʼ ὤφελλες Διί τʼ ἄλλοισίν τε θεοῖσι
urn:cts:greekLit:tlg0012.tlg002.murray:4.473#ῥέξας ἱερὰ κάλʼ ἀναβαινέμεν, ὄφρα τάχιστα
urn:cts:greekLit:tlg0012.tlg002.murray:4.474#σὴν ἐς πατρίδʼ ἵκοιο πλέων ἐπὶ οἴνοπα πόντον.
urn:cts:greekLit:tlg0012.tlg002.murray:4.475#οὐ γάρ τοι πρὶν μοῖρα φίλους τʼ ἰδέειν καὶ ἱκέσθαι
urn:cts:greekLit:tlg0012.tlg002.murray:4.476#οἶκον ἐυκτίμενον καὶ σὴν ἐς πατρίδα γαῖαν,
urn:cts:greekLit:tlg0012.tlg002.murray:4.477#πρίν γʼ ὅτʼ ἂν Αἰγύπτοιο, διιπετέος ποταμοῖο,
urn:cts:greekLit:tlg0012.tlg002.murray:4.478#αὖτις ὕδωρ ἔλθῃς ῥέξῃς θʼ ἱερὰς ἑκατόμβας
urn:cts:greekLit:tlg0012.tlg002.murray:4.479#ἀθανάτοισι θεοῖσι, τοὶ οὐρανὸν εὐρὺν ἔχουσι·
urn:cts:greekLit:tlg0012.tlg002.murray:4.480#καὶ τότε τοι δώσουσιν ὁδὸν θεοί,  ἣν σὺ μενοινᾷς.
urn:cts:greekLit:tlg0012.tlg002.murray:4.481#ὣς ἔφατʼ, αὐτὰρ ἐμοί γε κατεκλάσθη φίλον ἦτορ,
urn:cts:greekLit:tlg0012.tlg002.murray:4.482#οὕνεκά μʼ αὖτις ἄνωγεν ἐπʼ ἠεροειδέα πόντον
urn:cts:greekLit:tlg0012.tlg002.murray:4.483#Αἴγυπτόνδʼ ἰέναι, δολιχὴν ὁδὸν ἀργαλέην τε.
urn:cts:greekLit:tlg0012.tlg002.murray:4.484#ἀλλὰ καὶ ὣς μύθοισιν ἀμειβόμενος προσέειπον·
urn:cts:greekLit:tlg0012.tlg002.murray:4.485#ταῦτα μὲν οὕτω δὴ τελέω, γέρον, ὡς σὺ κελεύεις.
urn:cts:greekLit:tlg0012.tlg002.murray:4.486#ἀλλʼ ἄγε μοι τόδε εἰπὲ καὶ ἀτρεκέως κατάλεξον,
urn:cts:greekLit:tlg0012.tlg002.murray:4.487#ἢ πάντες σὺν νηυσὶν ἀπήμονες ἦλθον Ἀχαιοί,
urn:cts:greekLit:tlg0012.tlg002.murray:4.488#οὓς Νέστωρ καὶ ἐγὼ λίπομεν Τροίηθεν ἰόντες,
urn:cts:greekLit:tlg0012.tlg002.murray:4.489#ἦέ τις ὤλετʼ ὀλέθρῳ ἀδευκέι ἧς ἐπὶ νηὸς
urn:cts:greekLit:tlg0012.tlg002.murray:4.490#ἠὲ φίλων ἐν χερσίν,  ἐπεὶ πόλεμον τολύπευσεν.
urn:cts:greekLit:tlg0012.tlg002.murray:4.491#ὣς ἐφάμην, ὁ δέ μʼ αὐτίκʼ ἀμειβόμενος προσέειπεν·
urn:cts:greekLit:tlg0012.tlg002.murray:4.492#Ἀτρεΐδη, τί με ταῦτα διείρεαι; οὐδέ τί σε χρὴ
urn:cts:greekLit:tlg0012.tlg002.murray:4.493#ἴδμεναι, οὐδὲ δαῆναι ἐμὸν νόον· οὐδέ σέ φημι
urn:cts:greekLit:tlg0012.tlg002.murray:4.494#δὴν ἄκλαυτον ἔσεσθαι, ἐπὴν ἐὺ πάντα πύθηαι.
urn:cts:greekLit:tlg0012.tlg002.murray:4.495#πολλοὶ μὲν γὰρ τῶν γε δάμεν,  πολλοὶ δὲ λίποντο·
urn:cts:greekLit:tlg0012.tlg002.murray:4.496#ἀρχοὶ δʼ αὖ δύο μοῦνοι Ἀχαιῶν χαλκοχιτώνων
urn:cts:greekLit:tlg0012.tlg002.murray:4.497#ἐν νόστῳ ἀπόλοντο· μάχῃ δέ τε καὶ σὺ παρῆσθα.
urn:cts:greekLit:tlg0012.tlg002.murray:4.498#εἷς δʼ ἔτι που ζωὸς κατερύκεται εὐρέι πόντῳ.
urn:cts:greekLit:tlg0012.tlg002.murray:4.499#Αἴας μὲν μετὰ νηυσὶ δάμη δολιχηρέτμοισι.
urn:cts:greekLit:tlg0012.tlg002.murray:4.500#Γυρῇσίν μιν πρῶτα Ποσειδάων ἐπέλασσεν
urn:cts:greekLit:tlg0012.tlg002.murray:4.501#πέτρῃσιν μεγάλῃσι καὶ ἐξεσάωσε θαλάσσης·
urn:cts:greekLit:tlg0012.tlg002.murray:4.502#καί νύ κεν ἔκφυγε κῆρα καὶ ἐχθόμενός περ Ἀθήνῃ,
urn:cts:greekLit:tlg0012.tlg002.murray:4.503#εἰ μὴ ὑπερφίαλον ἔπος ἔκβαλε καὶ μέγʼ ἀάσθη·
urn:cts:greekLit:tlg0012.tlg002.murray:4.504#φῆ ῥʼ ἀέκητι θεῶν φυγέειν μέγα λαῖτμα θαλάσσης.
urn:cts:greekLit:tlg0012.tlg002.murray:4.505#τοῦ δὲ Ποσειδάων μεγάλʼ ἔκλυεν αὐδήσαντος·
urn:cts:greekLit:tlg0012.tlg002.murray:4.506#αὐτίκʼ ἔπειτα τρίαιναν ἑλὼν χερσὶ στιβαρῇσιν
urn:cts:greekLit:tlg0012.tlg002.murray:4.507#ἤλασε Γυραίην πέτρην, ἀπὸ δʼ ἔσχισεν αὐτήν·
urn:cts:greekLit:tlg0012.tlg002.murray:4.508#καὶ τὸ μὲν αὐτόθι μεῖνε, τὸ δὲ τρύφος ἔμπεσε πόντῳ,
urn:cts:greekLit:tlg0012.tlg002.murray:4.509#τῷ ῥʼ Αἴας τὸ πρῶτον ἐφεζόμενος μέγʼ ἀάσθη·
urn:cts:greekLit:tlg0012.tlg002.murray:4.510#τὸν δʼ ἐφόρει κατὰ πόντον ἀπείρονα κυμαίνοντα.
urn:cts:greekLit:tlg0012.tlg002.murray:4.511#ὣς ὁ μὲν ἔνθʼ ἀπόλωλεν, ἐπεὶ πίεν ἁλμυρὸν ὕδωρ.
urn:cts:greekLit:tlg0012.tlg002.murray:4.512#σὸς δέ που ἔκφυγε κῆρας ἀδελφεὸς ἠδʼ ὑπάλυξεν
urn:cts:greekLit:tlg0012.tlg002.murray:4.513#ἐν νηυσὶ γλαφυρῇσι· σάωσε δὲ πότνια Ἥρη.
urn:cts:greekLit:tlg0012.tlg002.murray:4.514#ἀλλʼ ὅτε δὴ τάχʼ ἔμελλε Μαλειάων ὄρος αἰπὺ
urn:cts:greekLit:tlg0012.tlg002.murray:4.515#ἵξεσθαι,  τότε δή μιν ἀναρπάξασα θύελλα
urn:cts:greekLit:tlg0012.tlg002.murray:4.516#πόντον ἐπʼ ἰχθυόεντα φέρεν βαρέα στενάχοντα,
urn:cts:greekLit:tlg0012.tlg002.murray:4.517#ἀγροῦ ἐπʼ ἐσχατιήν, ὅθι δώματα ναῖε Θυέστης
urn:cts:greekLit:tlg0012.tlg002.murray:4.518#τὸ πρίν, ἀτὰρ τότʼ ἔναιε Θυεστιάδης Αἴγισθος.
urn:cts:greekLit:tlg0012.tlg002.murray:4.519#ἀλλʼ ὅτε δὴ καὶ κεῖθεν ἐφαίνετο νόστος ἀπήμων,
urn:cts:greekLit:tlg0012.tlg002.murray:4.520#ἂψ δὲ θεοὶ οὖρον στρέψαν,  καὶ οἴκαδʼ ἵκοντο,
urn:cts:greekLit:tlg0012.tlg002.murray:4.521#ἦ τοι ὁ μὲν χαίρων ἐπεβήσετο πατρίδος αἴης
urn:cts:greekLit:tlg0012.tlg002.murray:4.522#καὶ κύνει ἁπτόμενος ἣν πατρίδα· πολλὰ δʼ ἀπʼ αὐτοῦ
urn:cts:greekLit:tlg0012.tlg002.murray:4.523#δάκρυα θερμὰ χέοντʼ, ἐπεὶ ἀσπασίως ἴδε γαῖαν.
urn:cts:greekLit:tlg0012.tlg002.murray:4.524#τὸν δʼ ἄρʼ ἀπὸ σκοπιῆς εἶδε σκοπός, ὅν ῥα καθεῖσεν
urn:cts:greekLit:tlg0012.tlg002.murray:4.525#Αἴγισθος δολόμητις ἄγων,  ὑπὸ δʼ ἔσχετο μισθὸν
urn:cts:greekLit:tlg0012.tlg002.murray:4.526#χρυσοῦ δοιὰ τάλαντα· φύλασσε δʼ ὅ γʼ εἰς ἐνιαυτόν,
urn:cts:greekLit:tlg0012.tlg002.murray:4.527#μή ἑ λάθοι παριών, μνήσαιτο δὲ θούριδος ἀλκῆς.
urn:cts:greekLit:tlg0012.tlg002.murray:4.528#βῆ δʼ ἴμεν ἀγγελέων πρὸς δώματα ποιμένι λαῶν.
urn:cts:greekLit:tlg0012.tlg002.murray:4.529#αὐτίκα δʼ Αἴγισθος δολίην ἐφράσσατο τέχνην·
urn:cts:greekLit:tlg0012.tlg002.murray:4.530#κρινάμενος κατὰ δῆμον ἐείκοσι φῶτας ἀρίστους
urn:cts:greekLit:tlg0012.tlg002.murray:4.531#εἷσε λόχον, ἑτέρωθι δʼ ἀνώγει δαῖτα πένεσθαι.
urn:cts:greekLit:tlg0012.tlg002.murray:4.532#αὐτὰρ ὁ βῆ καλέων Ἀγαμέμνονα, ποιμένα λαῶν
urn:cts:greekLit:tlg0012.tlg002.murray:4.533#ἵπποισιν καὶ ὄχεσφιν, ἀεικέα μερμηρίζων.
urn:cts:greekLit:tlg0012.tlg002.murray:4.534#τὸν δʼ οὐκ εἰδότʼ ὄλεθρον ἀνήγαγε καὶ κατέπεφνεν
urn:cts:greekLit:tlg0012.tlg002.murray:4.535#δειπνίσσας,  ὥς τίς τε κατέκτανε βοῦν ἐπὶ φάτνῃ.
urn:cts:greekLit:tlg0012.tlg002.murray:4.536#οὐδέ τις Ἀτρεΐδεω ἑτάρων λίπεθʼ οἵ οἱ ἕποντο,
urn:cts:greekLit:tlg0012.tlg002.murray:4.537#οὐδέ τις Αἰγίσθου, ἀλλʼ ἔκταθεν ἐν μεγάροισιν.
urn:cts:greekLit:tlg0012.tlg002.murray:4.538#ὣς ἔφατʼ, αὐτὰρ ἐμοί γε κατεκλάσθη φίλον ἦτορ,
urn:cts:greekLit:tlg0012.tlg002.murray:4.539#κλαῖον δʼ ἐν ψαμάθοισι καθήμενος, οὐδέ νύ μοι κῆρ
urn:cts:greekLit:tlg0012.tlg002.murray:4.540#ἤθελʼ ἔτι ζώειν καὶ ὁρᾶν φάος ἠελίοιο.
urn:cts:greekLit:tlg0012.tlg002.murray:4.541#αὐτὰρ ἐπεὶ κλαίων τε κυλινδόμενός τε κορέσθην,
urn:cts:greekLit:tlg0012.tlg002.murray:4.542#δὴ τότε με προσέειπε γέρων ἅλιος νημερτής·
urn:cts:greekLit:tlg0012.tlg002.murray:4.543#μηκέτι, Ἀτρέος υἱέ, πολὺν χρόνον ἀσκελὲς οὕτω
urn:cts:greekLit:tlg0012.tlg002.murray:4.544#κλαῖʼ, ἐπεὶ οὐκ ἄνυσίν τινα δήομεν· ἀλλὰ τάχιστα
urn:cts:greekLit:tlg0012.tlg002.murray:4.545#πείρα ὅπως κεν δὴ σὴν πατρίδα γαῖαν ἵκηαι.
urn:cts:greekLit:tlg0012.tlg002.murray:4.546#ἢ γάρ μιν ζωόν γε κιχήσεαι, ἤ κεν Ὀρέστης
urn:cts:greekLit:tlg0012.tlg002.murray:4.547#κτεῖνεν ὑποφθάμενος, σὺ δέ κεν τάφου ἀντιβολήσαις.
urn:cts:greekLit:tlg0012.tlg002.murray:4.548#ὣς ἔφατʼ, αὐτὰρ ἐμοὶ κραδίη καὶ θυμὸς ἀγήνωρ
urn:cts:greekLit:tlg0012.tlg002.murray:4.549#αὖτις ἐνὶ στήθεσσι καὶ ἀχνυμένῳ περ ἰάνθη,
urn:cts:greekLit:tlg0012.tlg002.murray:4.550#καί μιν φωνήσας ἔπεα πτερόεντα προσηύδων·
urn:cts:greekLit:tlg0012.tlg002.murray:4.551#τούτους μὲν δὴ οἶδα· σὺ δὲ τρίτον ἄνδρʼ ὀνόμαζε,
urn:cts:greekLit:tlg0012.tlg002.murray:4.552#ὅς τις ἔτι ζωὸς κατερύκεται εὐρέι πόντῳ
urn:cts:greekLit:tlg0012.tlg002.murray:4.553#ἠὲ θανών· ἐθέλω δὲ καὶ ἀχνύμενός περ ἀκοῦσαι.
urn:cts:greekLit:tlg0012.tlg002.murray:4.554#ὣς ἐφάμην, ὁ δέ μʼ αὐτίκʼ ἀμειβόμενος προσέειπεν·
urn:cts:greekLit:tlg0012.tlg002.murray:4.555#υἱὸς Λαέρτεω,  Ἰθάκῃ ἔνι οἰκία ναίων·
urn:cts:greekLit:tlg0012.tlg002.murray:4.556#τὸν δʼ ἴδον ἐν νήσῳ θαλερὸν κατὰ δάκρυ χέοντα,
urn:cts:greekLit:tlg0012.tlg002.murray:4.557#νύμφης ἐν μεγάροισι Καλυψοῦς, ἥ μιν ἀνάγκῃ
urn:cts:greekLit:tlg0012.tlg002.murray:4.558#ἴσχει· ὁ δʼ οὐ δύναται ἣν πατρίδα γαῖαν ἱκέσθαι·
urn:cts:greekLit:tlg0012.tlg002.murray:4.559#οὐ γάρ οἱ πάρα νῆες ἐπήρετμοι καὶ ἑταῖροι,
urn:cts:greekLit:tlg0012.tlg002.murray:4.560#οἵ κέν μιν πέμποιεν ἐπʼ εὐρέα νῶτα θαλάσσης.
urn:cts:greekLit:tlg0012.tlg002.murray:4.561#σοι δʼ οὐ θέσφατόν ἐστι, διοτρεφὲς ὦ Μενέλαε,
urn:cts:greekLit:tlg0012.tlg002.murray:4.562#Ἄργει ἐν ἱπποβότῳ θανέειν καὶ πότμον ἐπισπεῖν,
urn:cts:greekLit:tlg0012.tlg002.murray:4.563#ἀλλά σʼ ἐς Ἠλύσιον πεδίον καὶ πείρατα γαίης
urn:cts:greekLit:tlg0012.tlg002.murray:4.564#ἀθάνατοι πέμψουσιν, ὅθι ξανθὸς Ῥαδάμανθυς,
urn:cts:greekLit:tlg0012.tlg002.murray:4.565#τῇ περ ῥηίστη βιοτὴ πέλει ἀνθρώποισιν·
urn:cts:greekLit:tlg0012.tlg002.murray:4.566#οὐ νιφετός, οὔτʼ ἂρ χειμὼν πολὺς οὔτε ποτʼ ὄμβρος,
urn:cts:greekLit:tlg0012.tlg002.murray:4.567#ἀλλʼ αἰεὶ Ζεφύροιο λιγὺ πνείοντος ἀήτας
urn:cts:greekLit:tlg0012.tlg002.murray:4.568#Ὠκεανὸς ἀνίησιν ἀναψύχειν ἀνθρώπους·
urn:cts:greekLit:tlg0012.tlg002.murray:4.569#οὕνεκʼ ἔχεις Ἑλένην καί σφιν γαμβρὸς Διός ἐσσι.
urn:cts:greekLit:tlg0012.tlg002.murray:4.570#ὣς εἰπὼν ὑπὸ πόντον ἐδύσετο κυμαίνοντα.
urn:cts:greekLit:tlg0012.tlg002.murray:4.571#αὐτὰρ ἐγὼν ἐπὶ νῆας ἅμʼ ἀντιθέοις ἑτάροισιν
urn:cts:greekLit:tlg0012.tlg002.murray:4.572#ἤια, πολλὰ δέ μοι κραδίη πόρφυρε κιόντι.
urn:cts:greekLit:tlg0012.tlg002.murray:4.573#αὐτὰρ ἐπεί ῥʼ ἐπὶ νῆα κατήλθομεν ἠδὲ θάλασσαν,
urn:cts:greekLit:tlg0012.tlg002.murray:4.574#δόρπον θʼ ὁπλισάμεσθʼ, ἐπί τʼ ἤλυθεν ἀμβροσίη νύξ,
urn:cts:greekLit:tlg0012.tlg002.murray:4.575#δὴ τότε κοιμήθημεν ἐπὶ ῥηγμῖνι θαλάσσης.
urn:cts:greekLit:tlg0012.tlg002.murray:4.576#ἦμος δʼ ἠριγένεια φάνη ῥοδοδάκτυλος Ἠώς,
urn:cts:greekLit:tlg0012.tlg002.murray:4.577#νῆας μὲν πάμπρωτον ἐρύσσαμεν εἰς ἅλα δῖαν,
urn:cts:greekLit:tlg0012.tlg002.murray:4.578#ἐν δʼ ἱστοὺς τιθέμεσθα καὶ ἱστία νηυσὶν ἐίσῃς,
urn:cts:greekLit:tlg0012.tlg002.murray:4.579#ἂν δὲ καὶ αὐτοὶ βάντες ἐπὶ κληῖσι καθῖζον·
urn:cts:greekLit:tlg0012.tlg002.murray:4.580#ἑξῆς δʼ ἑζόμενοι πολιὴν ἅλα τύπτον ἐρετμοῖς.
urn:cts:greekLit:tlg0012.tlg002.murray:4.581#ἂψ δʼ εἰς Αἰγύπτοιο διιπετέος ποταμοῖο
urn:cts:greekLit:tlg0012.tlg002.murray:4.582#στῆσα νέας, καὶ ἔρεξα τεληέσσας ἑκατόμβας.
urn:cts:greekLit:tlg0012.tlg002.murray:4.583#αὐτὰρ ἐπεὶ κατέπαυσα θεῶν χόλον αἰὲν ἐόντων,
urn:cts:greekLit:tlg0012.tlg002.murray:4.584#χεῦʼ Ἀγαμέμνονι τύμβον, ἵνʼ ἄσβεστον κλέος εἴη.
urn:cts:greekLit:tlg0012.tlg002.murray:4.585#ταῦτα τελευτήσας νεόμην,  ἔδοσαν δέ μοι οὖρον
urn:cts:greekLit:tlg0012.tlg002.murray:4.586#ἀθάνατοι, τοί μʼ ὦκα φίλην ἐς πατρίδʼ ἔπεμψαν.
urn:cts:greekLit:tlg0012.tlg002.murray:4.587#ἀλλʼ ἄγε νῦν ἐπίμεινον ἐνὶ μεγάροισιν ἐμοῖσιν,
urn:cts:greekLit:tlg0012.tlg002.murray:4.588#ὄφρα κεν ἑνδεκάτη τε δυωδεκάτη τε γένηται·
urn:cts:greekLit:tlg0012.tlg002.murray:4.589#καὶ τότε σʼ εὖ πέμψω, δώσω δέ τοι ἀγλαὰ δῶρα,
urn:cts:greekLit:tlg0012.tlg002.murray:4.590#τρεῖς ἵππους καὶ δίφρον ἐύξοον· αὐτὰρ ἔπειτα
urn:cts:greekLit:tlg0012.tlg002.murray:4.591#δώσω καλὸν ἄλεισον, ἵνα σπένδῃσθα θεοῖσιν
urn:cts:greekLit:tlg0012.tlg002.murray:4.592#ἀθανάτοις ἐμέθεν μεμνημένος ἤματα πάντα.
urn:cts:greekLit:tlg0012.tlg002.murray:4.593#τὸν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:4.594#Ἀτρεΐδη, μὴ δή με πολὺν χρόνον ἐνθάδʼ ἔρυκε.
urn:cts:greekLit:tlg0012.tlg002.murray:4.595#καὶ γάρ κʼ εἰς ἐνιαυτὸν ἐγὼ παρὰ σοί γʼ ἀνεχοίμην
urn:cts:greekLit:tlg0012.tlg002.murray:4.596#ἥμενος, οὐδέ κέ μʼ οἴκου ἕλοι πόθος οὐδὲ τοκήων·
urn:cts:greekLit:tlg0012.tlg002.murray:4.597#αἰνῶς γὰρ μύθοισιν ἔπεσσί τε σοῖσιν ἀκούων
urn:cts:greekLit:tlg0012.tlg002.murray:4.598#τέρπομαι. ἀλλʼ ἤδη μοι ἀνιάζουσιν ἑταῖροι
urn:cts:greekLit:tlg0012.tlg002.murray:4.599#ἐν Πύλῳ ἠγαθέῃ· σὺ δέ με χρόνον ἐνθάδʼ ἐρύκεις.
urn:cts:greekLit:tlg0012.tlg002.murray:4.600#δῶρον δʼ ὅττι κέ μοι δοίης,  κειμήλιον ἔστω·
urn:cts:greekLit:tlg0012.tlg002.murray:4.601#ἵππους δʼ εἰς Ἰθάκην οὐκ ἄξομαι, ἀλλὰ σοὶ αὐτῷ
urn:cts:greekLit:tlg0012.tlg002.murray:4.602#ἐνθάδε λείψω ἄγαλμα· σὺ γὰρ πεδίοιο ἀνάσσεις
urn:cts:greekLit:tlg0012.tlg002.murray:4.603#εὐρέος, ᾧ ἔνι μὲν λωτὸς πολύς, ἐν δὲ κύπειρον
urn:cts:greekLit:tlg0012.tlg002.murray:4.604#πυροί τε ζειαί τε ἰδʼ εὐρυφυὲς κρῖ λευκόν.
urn:cts:greekLit:tlg0012.tlg002.murray:4.605#ἐν δʼ Ἰθάκῃ οὔτʼ ἂρ δρόμοι εὐρέες οὔτε τι λειμών·
urn:cts:greekLit:tlg0012.tlg002.murray:4.606#αἰγίβοτος, καὶ μᾶλλον ἐπήρατος ἱπποβότοιο.
urn:cts:greekLit:tlg0012.tlg002.murray:4.607#οὐ γάρ τις νήσων ἱππήλατος οὐδʼ ἐυλείμων,
urn:cts:greekLit:tlg0012.tlg002.murray:4.608#αἵ θʼ ἁλὶ κεκλίαται· Ἰθάκη δέ τε καὶ περὶ πασέων.
urn:cts:greekLit:tlg0012.tlg002.murray:4.609#ὣς φάτο, μείδησεν δὲ βοὴν ἀγαθὸς Μενέλαος,
urn:cts:greekLit:tlg0012.tlg002.murray:4.610#χειρί τέ μιν κατέρεξεν ἔπος τʼ ἔφατʼ ἔκ τʼ ὀνόμαζεν·
urn:cts:greekLit:tlg0012.tlg002.murray:4.611#αἵματός εἰς ἀγαθοῖο, φίλον τέκος, οἷʼ ἀγορεύεις·
urn:cts:greekLit:tlg0012.tlg002.murray:4.612#τοιγὰρ ἐγώ τοι ταῦτα μεταστήσω· δύναμαι γάρ.
urn:cts:greekLit:tlg0012.tlg002.murray:4.613#δώρων δʼ ὅσσʼ ἐν ἐμῷ οἴκῳ κειμήλια κεῖται,
urn:cts:greekLit:tlg0012.tlg002.murray:4.614#δώσω ὃ κάλλιστον καὶ τιμηέστατόν ἐστιν·
urn:cts:greekLit:tlg0012.tlg002.murray:4.615#δώσω τοι κρητῆρα τετυγμένον· ἀργύρεος δὲ
urn:cts:greekLit:tlg0012.tlg002.murray:4.616#ἔστιν ἅπας, χρυσῷ δʼ χείλεα κεκράανται,
urn:cts:greekLit:tlg0012.tlg002.murray:4.617#ἔργον δʼ Ἡφαίστοιο. πόρεν δέ ἑ Φαίδιμος ἥρως,
urn:cts:greekLit:tlg0012.tlg002.murray:4.618#Σιδονίων βασιλεύς, ὅθʼ ἑὸς δόμος ἀμφεκάλυψε
urn:cts:greekLit:tlg0012.tlg002.murray:4.619#κεῖσέ με νοστήσαντα· τεῒν δʼ ἐθέλω τόδʼ ὀπάσσαι.
urn:cts:greekLit:tlg0012.tlg002.murray:4.620#ὣς οἱ μὲν τοιαῦτα πρὸς ἀλλήλους ἀγόρευον,
urn:cts:greekLit:tlg0012.tlg002.murray:4.621#δαιτυμόνες δʼ ἐς δώματʼ ἴσαν θείου βασιλῆος.
urn:cts:greekLit:tlg0012.tlg002.murray:4.622#οἱ δʼ ἦγον μὲν μῆλα, φέρον δʼ ἐυήνορα οἶνον·
urn:cts:greekLit:tlg0012.tlg002.murray:4.623#σῖτον δέ σφʼ ἄλοχοι καλλικρήδεμνοι ἔπεμπον.
urn:cts:greekLit:tlg0012.tlg002.murray:4.624#ὣς οἱ μὲν περὶ δεῖπνον ἐνὶ μεγάροισι πένοντο.
urn:cts:greekLit:tlg0012.tlg002.murray:4.625#μνηστῆρες δὲ πάροιθεν Ὀδυσσῆος μεγάροιο
urn:cts:greekLit:tlg0012.tlg002.murray:4.626#δίσκοισιν τέρποντο καὶ αἰγανέῃσιν ἱέντες
urn:cts:greekLit:tlg0012.tlg002.murray:4.627#ἐν τυκτῷ δαπέδῳ, ὅθι περ πάρος, ὕβριν ἔχοντες.
urn:cts:greekLit:tlg0012.tlg002.murray:4.628#Ἀντίνοος δὲ καθῆστο καὶ Εὐρύμαχος θεοειδής,
urn:cts:greekLit:tlg0012.tlg002.murray:4.629#ἀρχοὶ μνηστήρων, ἀρετῇ δʼ ἔσαν ἔξοχʼ ἄριστοι.
urn:cts:greekLit:tlg0012.tlg002.murray:4.630#τοῖς δʼ υἱὸς Φρονίοιο Νοήμων ἐγγύθεν ἐλθὼν
urn:cts:greekLit:tlg0012.tlg002.murray:4.631#Ἀντίνοον μύθοισιν ἀνειρόμενος προσέειπεν·
urn:cts:greekLit:tlg0012.tlg002.murray:4.632#Ἀντίνοʼ, ἦ ῥά τι ἴδμεν ἐνὶ φρεσίν, ἦε καὶ οὐκί,
urn:cts:greekLit:tlg0012.tlg002.murray:4.633#ὁππότε Τηλέμαχος νεῖτʼ ἐκ Πύλου ἠμαθόεντος;
urn:cts:greekLit:tlg0012.tlg002.murray:4.634#νῆά μοι οἴχετʼ ἄγων· ἐμὲ δὲ χρεὼ γίγνεται αὐτῆς
urn:cts:greekLit:tlg0012.tlg002.murray:4.635#Ἤλιδʼ ἐς εὐρύχορον διαβήμεναι,  ἔνθα μοι ἵπποι
urn:cts:greekLit:tlg0012.tlg002.murray:4.636#δώδεκα θήλειαι, ὑπὸ δʼ ἡμίονοι ταλαεργοὶ
urn:cts:greekLit:tlg0012.tlg002.murray:4.637#ἀδμῆτες· τῶν κέν τινʼ ἐλασσάμενος δαμασαίμην.
urn:cts:greekLit:tlg0012.tlg002.murray:4.638#ὣς ἔφαθʼ, οἱ δʼ ἀνὰ θυμὸν ἐθάμβεον· οὐ γὰρ ἔφαντο
urn:cts:greekLit:tlg0012.tlg002.murray:4.639#ἐς Πύλον οἴχεσθαι Νηλήιον, ἀλλά που αὐτοῦ
urn:cts:greekLit:tlg0012.tlg002.murray:4.640#ἀγρῶν ἢ μήλοισι παρέμμεναι ἠὲ συβώτη.
urn:cts:greekLit:tlg0012.tlg002.murray:4.641#τὸν δʼ αὖτʼ Ἀντίνοος προσέφη Εὐπείθεος υἱός·
urn:cts:greekLit:tlg0012.tlg002.murray:4.642#νημερτές μοι ἔνισπε, πότʼ ᾤχετο καὶ τίνες αὐτῷ
urn:cts:greekLit:tlg0012.tlg002.murray:4.643#κοῦροι ἕποντʼ; Ἰθάκης ἐξαίρετοι, ἦ ἑοὶ αὐτοῦ
urn:cts:greekLit:tlg0012.tlg002.murray:4.644#θῆτές τε δμῶές τε; δύναιτό κε καὶ τὸ τελέσσαι.
urn:cts:greekLit:tlg0012.tlg002.murray:4.645#καί μοι τοῦτʼ ἀγόρευσον ἐτήτυμον,  ὄφρʼ ἐὺ εἰδῶ,
urn:cts:greekLit:tlg0012.tlg002.murray:4.646#ἤ σε βίῃ ἀέκοντος ἀπηύρα νῆα μέλαιναν,
urn:cts:greekLit:tlg0012.tlg002.murray:4.647#ἦε ἑκών οἱ δῶκας, ἐπεὶ προσπτύξατο μύθῳ.
urn:cts:greekLit:tlg0012.tlg002.murray:4.648#τὸν δʼ υἱὸς Φρονίοιο Νοήμων ἀντίον ηὔδα·
urn:cts:greekLit:tlg0012.tlg002.murray:4.649#αὐτὸς ἑκών οἱ δῶκα· τί κεν ῥέξειε καὶ ἄλλος,
urn:cts:greekLit:tlg0012.tlg002.murray:4.650#ὁππότʼ ἀνὴρ τοιοῦτος ἔχων μελεδήματα θυμῷ
urn:cts:greekLit:tlg0012.tlg002.murray:4.651#αἰτίζῃ; χαλεπόν κεν ἀνήνασθαι δόσιν εἴη.
urn:cts:greekLit:tlg0012.tlg002.murray:4.652#κοῦροι δʼ, οἳ κατὰ δῆμον ἀριστεύουσι μεθʼ ἡμέας,
urn:cts:greekLit:tlg0012.tlg002.murray:4.653#οἵ οἱ ἕποντʼ· ἐν δʼ ἀρχὸν ἐγὼ βαίνοντʼ ἐνόησα
urn:cts:greekLit:tlg0012.tlg002.murray:4.654#Μέντορα, ἠὲ θεόν, τῷ δʼ αὐτῷ πάντα ἐῴκει.
urn:cts:greekLit:tlg0012.tlg002.murray:4.655#ἀλλὰ τὸ θαυμάζω· ἴδον ἐνθάδε Μέντορα δῖον
urn:cts:greekLit:tlg0012.tlg002.murray:4.656#χθιζὸν ὑπηοῖον, τότε δʼ ἔμβη νηὶ Πύλονδε.
urn:cts:greekLit:tlg0012.tlg002.murray:4.657#ὣς ἄρα φωνήσας ἀπέβη πρὸς δώματα πατρός,
urn:cts:greekLit:tlg0012.tlg002.murray:4.658#τοῖσιν δʼ ἀμφοτέροισιν ἀγάσσατο θυμὸς ἀγήνωρ.
urn:cts:greekLit:tlg0012.tlg002.murray:4.659#μνηστῆρας δʼ ἄμυδις κάθισαν καὶ παῦσαν ἀέθλων.
urn:cts:greekLit:tlg0012.tlg002.murray:4.660#τοῖσιν δʼ Ἀντίνοος μετέφη Εὐπείθεος υἱός,
urn:cts:greekLit:tlg0012.tlg002.murray:4.661#ἀχνύμενος· μένεος δὲ μέγα φρένες ἀμφιμέλαιναι
urn:cts:greekLit:tlg0012.tlg002.murray:4.662#πίμπλαντʼ, ὄσσε δέ οἱ πυρὶ λαμπετόωντι ἐίκτην·
urn:cts:greekLit:tlg0012.tlg002.murray:4.663#ὢ πόποι, ἦ μέγα ἔργον ὑπερφιάλως ἐτελέσθη
urn:cts:greekLit:tlg0012.tlg002.murray:4.664#Τηλεμάχῳ ὁδὸς ἥδε· φάμεν δέ οἱ οὐ τελέεσθαι.
urn:cts:greekLit:tlg0012.tlg002.murray:4.665#ἐκ τοσσῶνδʼ ἀέκητι νέος πάϊς οἴχεται αὔτως
urn:cts:greekLit:tlg0012.tlg002.murray:4.666#νῆα ἐρυσσάμενος, κρίνας τʼ ἀνὰ δῆμον ἀρίστους.
urn:cts:greekLit:tlg0012.tlg002.murray:4.667#ἄρξει καὶ προτέρω κακὸν ἔμμεναι· ἀλλά οἱ αὐτῷ
urn:cts:greekLit:tlg0012.tlg002.murray:4.668#Ζεὺς ὀλέσειε βίην, πρὶν ἥβης μέτρον ἱκέσθαι.
urn:cts:greekLit:tlg0012.tlg002.murray:4.669#ἀλλʼ ἄγε μοι δότε νῆα θοὴν καὶ εἴκοσʼ ἑταίρους,
urn:cts:greekLit:tlg0012.tlg002.murray:4.670#ὄφρα μιν αὐτὸν ἰόντα λοχήσομαι ἠδὲ φυλάξω
urn:cts:greekLit:tlg0012.tlg002.murray:4.671#ἐν πορθμῷ Ἰθάκης τε Σάμοιό τε παιπαλοέσσης,
urn:cts:greekLit:tlg0012.tlg002.murray:4.672#ὡς ἂν ἐπισμυγερῶς ναυτίλλεται εἵνεκα πατρός.
urn:cts:greekLit:tlg0012.tlg002.murray:4.673#ὣς ἔφαθʼ, οἱ δʼ ἄρα πάντες ἐπῄνεον ἠδʼ ἐκέλευον.
urn:cts:greekLit:tlg0012.tlg002.murray:4.674#αὐτίκʼ ἔπειτʼ ἀνστάντες ἔβαν δόμον εἰς Ὀδυσῆος.
urn:cts:greekLit:tlg0012.tlg002.murray:4.675#οὐδʼ ἄρα Πηνελόπεια πολὺν χρόνον ἦεν ἄπυστος
urn:cts:greekLit:tlg0012.tlg002.murray:4.676#μύθων, οὓς μνηστῆρες ἐνὶ φρεσὶ βυσσοδόμευον·
urn:cts:greekLit:tlg0012.tlg002.murray:4.677#κῆρυξ γάρ οἱ ἔειπε Μέδων, ὃς ἐπεύθετο βουλὰς
urn:cts:greekLit:tlg0012.tlg002.murray:4.678#αὐλῆς ἐκτὸς ἐών· οἱ δʼ ἔνδοθι μῆτιν ὕφαινον.
urn:cts:greekLit:tlg0012.tlg002.murray:4.679#βῆ δʼ ἴμεν ἀγγελέων διὰ δώματα Πηνελοπείῃ·
urn:cts:greekLit:tlg0012.tlg002.murray:4.680#τὸν δὲ κατʼ οὐδοῦ βάντα προσηύδα Πηνελόπεια·
urn:cts:greekLit:tlg0012.tlg002.murray:4.681#κῆρυξ, τίπτε δέ σε πρόεσαν μνηστῆρες ἀγαυοί;
urn:cts:greekLit:tlg0012.tlg002.murray:4.682#ἦ εἰπέμεναι δμῳῇσιν Ὀδυσσῆος θείοιο
urn:cts:greekLit:tlg0012.tlg002.murray:4.683#ἔργων παύσασθαι, σφίσι δʼ αὐτοῖς δαῖτα πένεσθαι;
urn:cts:greekLit:tlg0012.tlg002.murray:4.684#μὴ μνηστεύσαντες μηδʼ ἄλλοθʼ ὁμιλήσαντες
urn:cts:greekLit:tlg0012.tlg002.murray:4.685#ὕστατα καὶ πύματα νῦν ἐνθάδε δειπνήσειαν·
urn:cts:greekLit:tlg0012.tlg002.murray:4.686#οἳ θάμʼ ἀγειρόμενοι βίοτον κατακείρετε πολλόν,
urn:cts:greekLit:tlg0012.tlg002.murray:4.687#κτῆσιν Τηλεμάχοιο δαΐφρονος· οὐδέ τι πατρῶν
urn:cts:greekLit:tlg0012.tlg002.murray:4.688#ὑμετέρων τὸ πρόσθεν ἀκούετε, παῖδες ἐόντες,
urn:cts:greekLit:tlg0012.tlg002.murray:4.689#οἷος Ὀδυσσεὺς ἔσκε μεθʼ ὑμετέροισι τοκεῦσιν,
urn:cts:greekLit:tlg0012.tlg002.murray:4.690#οὔτε τινὰ ῥέξας ἐξαίσιον οὔτε τι εἰπὼν
urn:cts:greekLit:tlg0012.tlg002.murray:4.691#ἐν δήμῳ, ἥ τʼ ἐστὶ δίκη θείων βασιλήων·
urn:cts:greekLit:tlg0012.tlg002.murray:4.692#ἄλλον κʼ ἐχθαίρῃσι βροτῶν, ἄλλον κε φιλοίη.
urn:cts:greekLit:tlg0012.tlg002.murray:4.693#κεῖνος δʼ οὔ ποτε πάμπαν ἀτάσθαλον ἄνδρα ἐώργει.
urn:cts:greekLit:tlg0012.tlg002.murray:4.694#ἀλλʼ ὁ μὲν ὑμέτερος θυμὸς καὶ ἀεικέα ἔργα
urn:cts:greekLit:tlg0012.tlg002.murray:4.695#φαίνεται,  οὐδέ τίς ἐστι χάρις μετόπισθʼ ἐυεργέων.
urn:cts:greekLit:tlg0012.tlg002.murray:4.696#τὴν δʼ αὖτε προσέειπε Μέδων πεπνυμένα εἰδώς·
urn:cts:greekLit:tlg0012.tlg002.murray:4.697#αἲ γὰρ δή, βασίλεια, τόδε πλεῖστον κακὸν εἴη.
urn:cts:greekLit:tlg0012.tlg002.murray:4.698#ἀλλὰ πολὺ μεῖζόν τε καὶ ἀργαλεώτερον ἄλλο
urn:cts:greekLit:tlg0012.tlg002.murray:4.699#μνηστῆρες φράζονται, ὃ μὴ τελέσειε Κρονίων·
urn:cts:greekLit:tlg0012.tlg002.murray:4.700#Τηλέμαχον μεμάασι κατακτάμεν ὀξέι χαλκῷ
urn:cts:greekLit:tlg0012.tlg002.murray:4.701#οἴκαδε νισόμενον· ὁ δʼ ἔβη μετὰ πατρὸς ἀκουὴν
urn:cts:greekLit:tlg0012.tlg002.murray:4.702#ἐς Πύλον ἠγαθέην ἠδʼ ἐς Λακεδαίμονα δῖαν.
urn:cts:greekLit:tlg0012.tlg002.murray:4.703#ὣς φάτο, τῆς δʼ αὐτοῦ λύτο γούνατα καὶ φίλον ἦτορ,
urn:cts:greekLit:tlg0012.tlg002.murray:4.704#δὴν δέ μιν ἀμφασίη ἐπέων λάβε· τὼ δέ οἱ ὄσσε
urn:cts:greekLit:tlg0012.tlg002.murray:4.705#δακρυόφι πλῆσθεν,  θαλερὴ δέ οἱ ἔσχετο φωνή.
urn:cts:greekLit:tlg0012.tlg002.murray:4.706#ὀψὲ δὲ δή μιν ἔπεσσιν ἀμειβομένη προσέειπε·
urn:cts:greekLit:tlg0012.tlg002.murray:4.707#κῆρυξ, τίπτε δέ μοι πάϊς οἴχεται; οὐδέ τί μιν χρεὼ
urn:cts:greekLit:tlg0012.tlg002.murray:4.708#νηῶν ὠκυπόρων ἐπιβαινέμεν, αἵ θʼ ἁλὸς ἵπποι
urn:cts:greekLit:tlg0012.tlg002.murray:4.709#ἀνδράσι γίγνονται, περόωσι δὲ πουλὺν ἐφʼ ὑγρήν.
urn:cts:greekLit:tlg0012.tlg002.murray:4.710#ἦ ἵνα μηδʼ ὄνομʼ αὐτοῦ ἐν ἀνθρώποισι λίπηται;
urn:cts:greekLit:tlg0012.tlg002.murray:4.711#τὴν δʼ ἠμείβετʼ ἔπειτα Μέδων πεπνυμένα εἰδώς·
urn:cts:greekLit:tlg0012.tlg002.murray:4.712#οὐκ οἶδʼ ἤ τίς μιν θεὸς ὤρορεν, ἦε καὶ αὐτοῦ
urn:cts:greekLit:tlg0012.tlg002.murray:4.713#θυμὸς ἐφωρμήθη ἴμεν ἐς Πύλον, ὄφρα πύθηται
urn:cts:greekLit:tlg0012.tlg002.murray:4.714#πατρὸς ἑοῦ ἢ νόστον ἢ ὅν τινα πότμον ἐπέσπεν.
urn:cts:greekLit:tlg0012.tlg002.murray:4.715#ὣς ἄρα φωνήσας ἀπέβη κατὰ δῶμʼ Ὀδυσῆος.
urn:cts:greekLit:tlg0012.tlg002.murray:4.716#τὴν δʼ ἄχος ἀμφεχύθη θυμοφθόρον, οὐδʼ ἄρʼ ἔτʼ ἔτλη
urn:cts:greekLit:tlg0012.tlg002.murray:4.717#δίφρῳ ἐφέζεσθαι πολλῶν κατὰ οἶκον ἐόντων,
urn:cts:greekLit:tlg0012.tlg002.murray:4.718#ἀλλʼ ἄρʼ ἐπʼ οὐδοῦ ἷζε πολυκμήτου θαλάμοιο
urn:cts:greekLit:tlg0012.tlg002.murray:4.719#οἴκτρʼ ὀλοφυρομένη· περὶ δὲ δμῳαὶ μινύριζον
urn:cts:greekLit:tlg0012.tlg002.murray:4.720#πᾶσαι,  ὅσαι κατὰ δώματʼ ἔσαν νέαι ἠδὲ παλαιαί.
urn:cts:greekLit:tlg0012.tlg002.murray:4.721#τῇς δʼ ἁδινὸν γοόωσα μετηύδα Πηνελόπεια·
urn:cts:greekLit:tlg0012.tlg002.murray:4.722#κλῦτε, φίλαι· πέρι γάρ μοι Ὀλύμπιος ἄλγεʼ ἔδωκεν
urn:cts:greekLit:tlg0012.tlg002.murray:4.723#ἐκ πασέων, ὅσσαι μοι ὁμοῦ τράφεν ἠδʼ ἐγένοντο·
urn:cts:greekLit:tlg0012.tlg002.murray:4.724#ἣ πρὶν μὲν πόσιν ἐσθλὸν ἀπώλεσα θυμολέοντα,
urn:cts:greekLit:tlg0012.tlg002.murray:4.725#παντοίῃς ἀρετῇσι κεκασμένον ἐν Δαναοῖσιν,
urn:cts:greekLit:tlg0012.tlg002.murray:4.726#ἐσθλόν, τοῦ κλέος εὐρὺ καθʼ Ἑλλάδα καὶ μέσον Ἄργος.
urn:cts:greekLit:tlg0012.tlg002.murray:4.727#νῦν αὖ παῖδʼ ἀγαπητὸν ἀνηρείψαντο θύελλαι
urn:cts:greekLit:tlg0012.tlg002.murray:4.728#ἀκλέα ἐκ μεγάρων, οὐδʼ ὁρμηθέντος ἄκουσα.
urn:cts:greekLit:tlg0012.tlg002.murray:4.729#σχέτλιαι, οὐδʼ ὑμεῖς περ ἐνὶ φρεσὶ θέσθε ἑκάστη
urn:cts:greekLit:tlg0012.tlg002.murray:4.730#ἐκ λεχέων μʼ ἀνεγεῖραι,  ἐπιστάμεναι σάφα θυμῷ,
urn:cts:greekLit:tlg0012.tlg002.murray:4.731#ὁππότʼ ἐκεῖνος ἔβη κοίλην ἐπὶ νῆα μέλαιναν.
urn:cts:greekLit:tlg0012.tlg002.murray:4.732#εἰ γὰρ ἐγὼ πυθόμην ταύτην ὁδὸν ὁρμαίνοντα,
urn:cts:greekLit:tlg0012.tlg002.murray:4.733#τῷ κε μάλʼ ἤ κεν ἔμεινε καὶ ἐσσύμενός περ ὁδοῖο,
urn:cts:greekLit:tlg0012.tlg002.murray:4.734#ἤ κέ με τεθνηκυῖαν ἐνὶ μεγάροισιν ἔλειπεν.
urn:cts:greekLit:tlg0012.tlg002.murray:4.735#ἀλλά τις ὀτρηρῶς Δολίον καλέσειε γέροντα,
urn:cts:greekLit:tlg0012.tlg002.murray:4.736#δμῶʼ ἐμόν, ὅν μοι δῶκε πατὴρ ἔτι δεῦρο κιούσῃ,
urn:cts:greekLit:tlg0012.tlg002.murray:4.737#καί μοι κῆπον ἔχει πολυδένδρεον, ὄφρα τάχιστα
urn:cts:greekLit:tlg0012.tlg002.murray:4.738#Λαέρτῃ τάδε πάντα παρεζόμενος καταλέξῃ,
urn:cts:greekLit:tlg0012.tlg002.murray:4.739#εἰ δή πού τινα κεῖνος ἐνὶ φρεσὶ μῆτιν ὑφήνας
urn:cts:greekLit:tlg0012.tlg002.murray:4.740#ἐξελθὼν λαοῖσιν ὀδύρεται,  οἳ μεμάασιν
urn:cts:greekLit:tlg0012.tlg002.murray:4.741#ὃν καὶ Ὀδυσσῆος φθῖσαι γόνον ἀντιθέοιο.
urn:cts:greekLit:tlg0012.tlg002.murray:4.742#τὴν δʼ αὖτε προσέειπε φίλη τροφὸς Εὐρύκλεια·
urn:cts:greekLit:tlg0012.tlg002.murray:4.743#νύμφα φίλη, σὺ μὲν ἄρ με κατάκτανε νηλέι χαλκῷ
urn:cts:greekLit:tlg0012.tlg002.murray:4.744#ἢ ἔα ἐν μεγάρῳ· μῦθον δέ τοι οὐκ ἐπικεύσω.
urn:cts:greekLit:tlg0012.tlg002.murray:4.745#ᾔδεʼ ἐγὼ τάδε πάντα,  πόρον δέ οἱ ὅσσʼ ἐκέλευε,
urn:cts:greekLit:tlg0012.tlg002.murray:4.746#σῖτον καὶ μέθυ ἡδύ· ἐμεῦ δʼ ἕλετο μέγαν ὅρκον
urn:cts:greekLit:tlg0012.tlg002.murray:4.747#μὴ πρὶν σοὶ ἐρέειν, πρὶν δωδεκάτην γε γενέσθαι
urn:cts:greekLit:tlg0012.tlg002.murray:4.748#ἢ σʼ αὐτὴν ποθέσαι καὶ ἀφορμηθέντος ἀκοῦσαι,
urn:cts:greekLit:tlg0012.tlg002.murray:4.749#ὡς ἂν μὴ κλαίουσα κατὰ χρόα καλὸν ἰάπτῃς.
urn:cts:greekLit:tlg0012.tlg002.murray:4.750#ἀλλʼ ὑδρηναμένη,  καθαρὰ χροῒ εἵμαθʼ ἑλοῦσα,
urn:cts:greekLit:tlg0012.tlg002.murray:4.751#εἰς ὑπερῷʼ ἀναβᾶσα σὺν ἀμφιπόλοισι γυναιξὶν
urn:cts:greekLit:tlg0012.tlg002.murray:4.752#εὔχεʼ Ἀθηναίῃ κούρῃ Διὸς αἰγιόχοιο·
urn:cts:greekLit:tlg0012.tlg002.murray:4.753#ἡ γάρ κέν μιν ἔπειτα καὶ ἐκ θανάτοιο σαώσαι.
urn:cts:greekLit:tlg0012.tlg002.murray:4.754#μηδὲ γέροντα κάκου κεκακωμένον· οὐ γὰρ ὀίω
urn:cts:greekLit:tlg0012.tlg002.murray:4.755#πάγχυ θεοῖς μακάρεσσι γονὴν Ἀρκεισιάδαο
urn:cts:greekLit:tlg0012.tlg002.murray:4.756#ἔχθεσθʼ, ἀλλʼ ἔτι πού τις ἐπέσσεται ὅς κεν ἔχῃσι
urn:cts:greekLit:tlg0012.tlg002.murray:4.757#δώματά θʼ ὑψερεφέα καὶ ἀπόπροθι πίονας ἀγρούς.
urn:cts:greekLit:tlg0012.tlg002.murray:4.758#ὣς φάτο, τῆς δʼ εὔνησε γόον, σχέθε δʼ ὄσσε γόοιο.
urn:cts:greekLit:tlg0012.tlg002.murray:4.759#ἡ δʼ ὑδρηναμένη, καθαρὰ χροῒ εἵμαθʼ ἑλοῦσα
urn:cts:greekLit:tlg0012.tlg002.murray:4.760#εἰς ὑπερῷʼ ἀνέβαινε σὺν ἀμφιπόλοισι γυναιξίν,
urn:cts:greekLit:tlg0012.tlg002.murray:4.761#ἐν δʼ ἔθετʼ οὐλοχύτας κανέῳ, ἠρᾶτο δʼ Ἀθήνῃ·
urn:cts:greekLit:tlg0012.tlg002.murray:4.762#κλῦθί μευ, αἰγιόχοιο Διὸς τέκος, Ἀτρυτώνη,
urn:cts:greekLit:tlg0012.tlg002.murray:4.763#εἴ ποτέ τοι πολύμητις ἐνὶ μεγάροισιν Ὀδυσσεὺς
urn:cts:greekLit:tlg0012.tlg002.murray:4.764#ἢ βοὸς ἢ ὄϊος κατὰ πίονα μηρίʼ ἔκηε,
urn:cts:greekLit:tlg0012.tlg002.murray:4.765#τῶν νῦν μοι μνῆσαι,  καί μοι φίλον υἷα σάωσον,
urn:cts:greekLit:tlg0012.tlg002.murray:4.766#μνηστῆρας δʼ ἀπάλαλκε κακῶς ὑπερηνορέοντας.
urn:cts:greekLit:tlg0012.tlg002.murray:4.767#ὣς εἰποῦσʼ ὀλόλυξε, θεὰ δέ οἱ ἔκλυεν ἀρῆς.
urn:cts:greekLit:tlg0012.tlg002.murray:4.768#μνηστῆρες δʼ ὁμάδησαν ἀνὰ μέγαρα σκιόεντα·
urn:cts:greekLit:tlg0012.tlg002.murray:4.769#ὧδε δέ τις εἴπεσκε νέων ὑπερηνορεόντων·
urn:cts:greekLit:tlg0012.tlg002.murray:4.770#ἦ μάλα δὴ γάμον ἄμμι πολυμνήστη βασίλεια
urn:cts:greekLit:tlg0012.tlg002.murray:4.771#ἀρτύει, οὐδέ τι οἶδεν ὅ οἱ φόνος υἷι τέτυκται.
urn:cts:greekLit:tlg0012.tlg002.murray:4.772#ὣς ἄρα τις εἴπεσκε, τὰ δʼ οὐκ ἴσαν ὡς ἐτέτυκτο.
urn:cts:greekLit:tlg0012.tlg002.murray:4.773#τοῖσιν δʼ Ἀντίνοος ἀγορήσατο καὶ μετέειπε·
urn:cts:greekLit:tlg0012.tlg002.murray:4.774#δαιμόνιοι, μύθους μὲν ὑπερφιάλους ἀλέασθε
urn:cts:greekLit:tlg0012.tlg002.murray:4.775#πάντας ὁμῶς,  μή πού τις ἀπαγγείλῃσι καὶ εἴσω.
urn:cts:greekLit:tlg0012.tlg002.murray:4.776#ἀλλʼ ἄγε σιγῇ τοῖον ἀναστάντες τελέωμεν
urn:cts:greekLit:tlg0012.tlg002.murray:4.777#μῦθον, ὃ δὴ καὶ πᾶσιν ἐνὶ φρεσὶν ἤραρεν ἡμῖν.
urn:cts:greekLit:tlg0012.tlg002.murray:4.778#ὣς εἰπὼν ἐκρίνατʼ ἐείκοσι φῶτας ἀρίστους,
urn:cts:greekLit:tlg0012.tlg002.murray:4.779#βὰν δʼ ἰέναι ἐπὶ νῆα θοὴν καὶ θῖνα θαλάσσης.
urn:cts:greekLit:tlg0012.tlg002.murray:4.780#νῆα μὲν οὖν πάμπρωτον ἁλὸς βένθοσδε ἔρυσσαν,
urn:cts:greekLit:tlg0012.tlg002.murray:4.781#ἐν δʼ ἱστόν τʼ ἐτίθεντο καὶ ἱστία νηὶ μελαίνῃ,
urn:cts:greekLit:tlg0012.tlg002.murray:4.782#ἠρτύναντο δʼ ἐρετμὰ τροποῖς ἐν δερματίνοισιν,
urn:cts:greekLit:tlg0012.tlg002.murray:4.783#πάντα κατὰ μοῖραν, ἀνά θʼ ἱστία λευκὰ πέτασσαν·
urn:cts:greekLit:tlg0012.tlg002.murray:4.784#τεύχεα δέ σφʼ ἤνεικαν ὑπέρθυμοι θεράποντες.
urn:cts:greekLit:tlg0012.tlg002.murray:4.785#ὑψοῦ δʼ ἐν νοτίῳ τήν γʼ ὥρμισαν,  ἐκ δʼ ἔβαν αὐτοί·
urn:cts:greekLit:tlg0012.tlg002.murray:4.786#ἔνθα δὲ δόρπον ἕλοντο, μένον δʼ ἐπὶ ἕσπερον ἐλθεῖν.
urn:cts:greekLit:tlg0012.tlg002.murray:4.787#ἡ δʼ ὑπερωίῳ αὖθι περίφρων Πηνελόπεια
urn:cts:greekLit:tlg0012.tlg002.murray:4.788#κεῖτʼ ἄρʼ ἄσιτος, ἄπαστος ἐδητύος ἠδὲ ποτῆτος,
urn:cts:greekLit:tlg0012.tlg002.murray:4.789#ὁρμαίνουσʼ ἤ οἱ θάνατον φύγοι υἱὸς ἀμύμων,
urn:cts:greekLit:tlg0012.tlg002.murray:4.790#ἦ ὅ γʼ ὑπὸ μνηστῆρσιν ὑπερφιάλοισι δαμείη.
urn:cts:greekLit:tlg0012.tlg002.murray:4.791#ὅσσα δὲ μερμήριξε λέων ἀνδρῶν ἐν ὁμίλῳ
urn:cts:greekLit:tlg0012.tlg002.murray:4.792#δείσας, ὁππότε μιν δόλιον περὶ κύκλον ἄγωσι,
urn:cts:greekLit:tlg0012.tlg002.murray:4.793#τόσσα μιν ὁρμαίνουσαν ἐπήλυθε νήδυμος ὕπνος·
urn:cts:greekLit:tlg0012.tlg002.murray:4.794#εὗδε δʼ ἀνακλινθεῖσα, λύθεν δέ οἱ ἅψεα πάντα.
urn:cts:greekLit:tlg0012.tlg002.murray:4.795#ἔνθʼ αὖτʼ ἄλλʼ ἐνόησε θεά,  γλαυκῶπις Ἀθήνη·
urn:cts:greekLit:tlg0012.tlg002.murray:4.796#εἴδωλον ποίησε, δέμας δʼ ἤικτο γυναικί,
urn:cts:greekLit:tlg0012.tlg002.murray:4.797#Ἰφθίμῃ, κούρῃ μεγαλήτορος Ἰκαρίοιο,
urn:cts:greekLit:tlg0012.tlg002.murray:4.798#τὴν Εὔμηλος ὄπυιε Φερῇς ἔνι οἰκία ναίων.
urn:cts:greekLit:tlg0012.tlg002.murray:4.799#πέμπε δέ μιν πρὸς δώματʼ Ὀδυσσῆος θείοιο,
urn:cts:greekLit:tlg0012.tlg002.murray:4.800#ἧος Πηνελόπειαν ὀδυρομένην γοόωσαν
urn:cts:greekLit:tlg0012.tlg002.murray:4.801#παύσειε κλαυθμοῖο γόοιό τε δακρυόεντος.
urn:cts:greekLit:tlg0012.tlg002.murray:4.802#ἐς θάλαμον δʼ εἰσῆλθε παρὰ κληῖδος ἱμάντα,
urn:cts:greekLit:tlg0012.tlg002.murray:4.803#στῆ δʼ ἄρ ὑπὲρ κεφαλῆς, καί μιν πρὸς μῦθον ἔειπεν·
urn:cts:greekLit:tlg0012.tlg002.murray:4.804#εὕδεις, Πηνελόπεια, φίλον τετιημένη ἦτορ;
urn:cts:greekLit:tlg0012.tlg002.murray:4.805#οὐ μέν σʼ οὐδὲ ἐῶσι θεοὶ ῥεῖα ζώοντες
urn:cts:greekLit:tlg0012.tlg002.murray:4.806#κλαίειν οὐδʼ ἀκάχησθαι, ἐπεί ῥʼ ἔτι νόστιμός ἐστι
urn:cts:greekLit:tlg0012.tlg002.murray:4.807#σὸς παῖς· οὐ μὲν γάρ τι θεοῖς ἀλιτήμενός ἐστι.
urn:cts:greekLit:tlg0012.tlg002.murray:4.808#τὴν δʼ ἠμείβετʼ ἔπειτα περίφρων Πηνελόπεια,
urn:cts:greekLit:tlg0012.tlg002.murray:4.809#ἡδὺ μάλα κνώσσουσʼ ἐν ὀνειρείῃσι πύλῃσιν·
urn:cts:greekLit:tlg0012.tlg002.murray:4.810#τίπτε,  κασιγνήτη, δεῦρʼ ἤλυθες; οὔ τι πάρος γε
urn:cts:greekLit:tlg0012.tlg002.murray:4.811#πωλέʼ, ἐπεὶ μάλα πολλὸν ἀπόπροθι δώματα ναίεις·
urn:cts:greekLit:tlg0012.tlg002.murray:4.812#καί με κέλεαι παύσασθαι ὀιζύος ἠδʼ ὀδυνάων
urn:cts:greekLit:tlg0012.tlg002.murray:4.813#πολλέων, αἵ μʼ ἐρέθουσι κατὰ φρένα καὶ κατὰ θυμόν,
urn:cts:greekLit:tlg0012.tlg002.murray:4.814#ἣ πρὶν μὲν πόσιν ἐσθλὸν ἀπώλεσα θυμολέοντα,
urn:cts:greekLit:tlg0012.tlg002.murray:4.815#παντοίῃς ἀρετῇσι κεκασμένον ἐν Δαναοῖσιν,
urn:cts:greekLit:tlg0012.tlg002.murray:4.816#ἐσθλόν, τοῦ κλέος εὐρὺ καθʼ Ἑλλάδα καὶ μέσον Ἄργος·
urn:cts:greekLit:tlg0012.tlg002.murray:4.817#νῦν αὖ παῖς ἀγαπητὸς ἔβη κοίλης ἐπὶ νηός,
urn:cts:greekLit:tlg0012.tlg002.murray:4.818#νήπιος, οὔτε πόνων ἐὺ εἰδὼς οὔτʼ ἀγοράων.
urn:cts:greekLit:tlg0012.tlg002.murray:4.819#τοῦ δὴ ἐγὼ καὶ μᾶλλον ὀδύρομαι ἤ περ ἐκείνου·
urn:cts:greekLit:tlg0012.tlg002.murray:4.820#τοῦ δʼ ἀμφιτρομέω καὶ δείδια, μή τι πάθῃσιν,
urn:cts:greekLit:tlg0012.tlg002.murray:4.821#ἢ ὅ γε τῶν ἐνὶ δήμῳ, ἵνʼ οἴχεται, ἢ ἐνὶ πόντῳ·
urn:cts:greekLit:tlg0012.tlg002.murray:4.822#δυσμενέες γὰρ πολλοὶ ἐπʼ αὐτῷ μηχανόωνται,
urn:cts:greekLit:tlg0012.tlg002.murray:4.823#ἱέμενοι κτεῖναι πρὶν πατρίδα γαῖαν ἱκέσθαι.
urn:cts:greekLit:tlg0012.tlg002.murray:4.824#τὴν δʼ ἀπαμειβόμενον προσέφη εἴδωλον ἀμαυρόν·
urn:cts:greekLit:tlg0012.tlg002.murray:4.825#θάρσει,  μηδέ τι πάγχυ μετὰ φρεσὶ δείδιθι λίην·
urn:cts:greekLit:tlg0012.tlg002.murray:4.826#τοίη γάρ οἱ πομπὸς ἅμʼ ἔρχεται, ἥν τε καὶ ἄλλοι
urn:cts:greekLit:tlg0012.tlg002.murray:4.827#ἀνέρες ἠρήσαντο παρεστάμεναι, δύναται γάρ,
urn:cts:greekLit:tlg0012.tlg002.murray:4.828#Παλλὰς Ἀθηναίη· σὲ δʼ ὀδυρομένην ἐλεαίρει·
urn:cts:greekLit:tlg0012.tlg002.murray:4.829#ἣ νῦν με προέηκε τεῒν τάδε μυθήσασθαι.
urn:cts:greekLit:tlg0012.tlg002.murray:4.830#τὴν δʼ αὖτε προσέειπε περίφρων Πηνελόπεια·
urn:cts:greekLit:tlg0012.tlg002.murray:4.831#εἰ μὲν δὴ θεός ἐσσι θεοῖό τε ἔκλυες αὐδῆς,
urn:cts:greekLit:tlg0012.tlg002.murray:4.832#εἰ δʼ ἄγε μοι καὶ κεῖνον ὀιζυρὸν κατάλεξον,
urn:cts:greekLit:tlg0012.tlg002.murray:4.833#ἤ που ἔτι ζώει καὶ ὁρᾷ φάος ἠελίοιο,
urn:cts:greekLit:tlg0012.tlg002.murray:4.834#ἦ ἤδη τέθνηκε καὶ εἰν Ἀίδαο δόμοισι.
urn:cts:greekLit:tlg0012.tlg002.murray:4.835#τὴν δʼ ἀπαμειβόμενον προσέφη εἴδωλον ἀμαυρόν·
urn:cts:greekLit:tlg0012.tlg002.murray:4.836#οὐ μέν τοι κεῖνόν γε διηνεκέως ἀγορεύσω,
urn:cts:greekLit:tlg0012.tlg002.murray:4.837#ζώει ὅ γʼ ἦ τέθνηκε· κακὸν δʼ ἀνεμώλια βάζειν.
urn:cts:greekLit:tlg0012.tlg002.murray:4.838#ὣς εἰπὸν σταθμοῖο παρὰ κληῖδα λιάσθη
urn:cts:greekLit:tlg0012.tlg002.murray:4.839#ἐς πνοιὰς ἀνέμων. ἡ δʼ ἐξ ὕπνου ἀνόρουσε
urn:cts:greekLit:tlg0012.tlg002.murray:4.840#κούρη Ἰκαρίοιο· φίλον δέ οἱ ἦτορ ἰάνθη,
urn:cts:greekLit:tlg0012.tlg002.murray:4.841#ὥς οἱ ἐναργὲς ὄνειρον ἐπέσσυτο νυκτὸς ἀμολγῷ.
urn:cts:greekLit:tlg0012.tlg002.murray:4.842#μνηστῆρες δʼ ἀναβάντες ἐπέπλεον ὑγρὰ κέλευθα
urn:cts:greekLit:tlg0012.tlg002.murray:4.843#Τηλεμάχῳ φόνον αἰπὺν ἐνὶ φρεσὶν ὁρμαίνοντες.
urn:cts:greekLit:tlg0012.tlg002.murray:4.844#ἔστι δέ τις νῆσος μέσσῃ ἁλὶ πετρήεσσα,
urn:cts:greekLit:tlg0012.tlg002.murray:4.845#μεσσηγὺς Ἰθάκης τε Σάμοιό τε παιπαλοέσσης,
urn:cts:greekLit:tlg0012.tlg002.murray:4.846#Ἀστερίς, οὐ μεγάλη· λιμένες δʼ ἔνι ναύλοχοι αὐτῇ
urn:cts:greekLit:tlg0012.tlg002.murray:4.847#ἀμφίδυμοι· τῇ τόν γε μένον λοχόωντες Ἀχαιοί.
urn:cts:greekLit:tlg0012.tlg002.murray:5.1#Ἠὼς δʼ ἐκ λεχέων παρʼ ἀγαυοῦ Τιθωνοῖο
urn:cts:greekLit:tlg0012.tlg002.murray:5.2#ὤρνυθʼ, ἵνʼ ἀθανάτοισι φόως φέροι ἠδὲ βροτοῖσιν·
urn:cts:greekLit:tlg0012.tlg002.murray:5.3#οἱ δὲ θεοὶ θῶκόνδε καθίζανον, ἐν δʼ ἄρα τοῖσι
urn:cts:greekLit:tlg0012.tlg002.murray:5.4#Ζεὺς ὑψιβρεμέτης, οὗ τε κράτος ἐστὶ μέγιστον.
urn:cts:greekLit:tlg0012.tlg002.murray:5.5#τοῖσι δʼ Ἀθηναίη λέγε κήδεα πόλλʼ Ὀδυσῆος
urn:cts:greekLit:tlg0012.tlg002.murray:5.6#μνησαμένη· μέλε γάρ οἱ ἐὼν ἐν δώμασι νύμφης·
urn:cts:greekLit:tlg0012.tlg002.murray:5.7#Ζεῦ πάτερ ἠδʼ ἄλλοι μάκαρες θεοὶ αἰὲν ἐόντες,
urn:cts:greekLit:tlg0012.tlg002.murray:5.8#μή τις ἔτι πρόφρων ἀγανὸς καὶ ἤπιος ἔστω
urn:cts:greekLit:tlg0012.tlg002.murray:5.9#σκηπτοῦχος βασιλεύς, μηδὲ φρεσὶν αἴσιμα εἰδώς,
urn:cts:greekLit:tlg0012.tlg002.murray:5.10#ἀλλʼ αἰεὶ χαλεπός τʼ εἴη καὶ αἴσυλα ῥέζοι·
urn:cts:greekLit:tlg0012.tlg002.murray:5.11#ὡς οὔ τις μέμνηται Ὀδυσσῆος θείοιο
urn:cts:greekLit:tlg0012.tlg002.murray:5.12#λαῶν οἷσιν ἄνασσε, πατὴρ δʼ ὣς ἤπιος ἦεν.
urn:cts:greekLit:tlg0012.tlg002.murray:5.13#ἀλλʼ ὁ μὲν ἐν νήσῳ κεῖται κρατέρʼ ἄλγεα πάσχων
urn:cts:greekLit:tlg0012.tlg002.murray:5.14#νύμφης ἐν μεγάροισι Καλυψοῦς, ἥ μιν ἀνάγκῃ
urn:cts:greekLit:tlg0012.tlg002.murray:5.15#ἴσχει· ὁ δʼ οὐ δύναται ἣν πατρίδα γαῖαν ἱκέσθαι·
urn:cts:greekLit:tlg0012.tlg002.murray:5.16#οὐ γάρ οἱ πάρα νῆες ἐπήρετμοι καὶ ἑταῖροι,
urn:cts:greekLit:tlg0012.tlg002.murray:5.17#οἵ κέν μιν πέμποιεν ἐπʼ εὐρέα νῶτα θαλάσσης.
urn:cts:greekLit:tlg0012.tlg002.murray:5.18#νῦν αὖ παῖδʼ ἀγαπητὸν ἀποκτεῖναι μεμάασιν
urn:cts:greekLit:tlg0012.tlg002.murray:5.19#οἴκαδε νισόμενον· ὁ δʼ ἔβη μετὰ πατρὸς ἀκουὴν
urn:cts:greekLit:tlg0012.tlg002.murray:5.20#ἐς Πύλον ἠγαθέην ἠδʼ ἐς Λακεδαίμονα δῖαν.
urn:cts:greekLit:tlg0012.tlg002.murray:5.21#τὴν δʼ ἀπαμειβόμενος προσέφη νεφεληγερέτα Ζεύς·
urn:cts:greekLit:tlg0012.tlg002.murray:5.22#τέκνον ἐμόν, ποῖόν σε ἔπος φύγεν ἕρκος ὀδόντων.
urn:cts:greekLit:tlg0012.tlg002.murray:5.23#οὐ γὰρ δὴ τοῦτον μὲν ἐβούλευσας νόον αὐτή,
urn:cts:greekLit:tlg0012.tlg002.murray:5.24#ὡς ἦ τοι κείνους Ὀδυσεὺς ἀποτίσεται ἐλθών;
urn:cts:greekLit:tlg0012.tlg002.murray:5.25#Τηλέμαχον δὲ σὺ πέμψον ἐπισταμένως,  δύνασαι γάρ,
urn:cts:greekLit:tlg0012.tlg002.murray:5.26#ὥς κε μάλʼ ἀσκηθὴς ἣν πατρίδα γαῖαν ἵκηται,
urn:cts:greekLit:tlg0012.tlg002.murray:5.27#μνηστῆρες δʼ ἐν νηὶ· παλιμπετὲς ἀπονέωνται.
urn:cts:greekLit:tlg0012.tlg002.murray:5.28#ἦ ῥα καὶ Ἑρμείαν, υἱὸν φίλον, ἀντίον ηὔδα·
urn:cts:greekLit:tlg0012.tlg002.murray:5.29#Ἑρμεία, σὺ γὰρ αὖτε τά τʼ ἄλλα περ ἄγγελός ἐσσι,
urn:cts:greekLit:tlg0012.tlg002.murray:5.30#νύμφῃ ἐυπλοκάμῳ εἰπεῖν νημερτέα βουλήν,
urn:cts:greekLit:tlg0012.tlg002.murray:5.31#νόστον Ὀδυσσῆος ταλασίφρονος, ὥς κε νέηται
urn:cts:greekLit:tlg0012.tlg002.murray:5.32#οὔτε θεῶν πομπῇ οὔτε θνητῶν ἀνθρώπων·
urn:cts:greekLit:tlg0012.tlg002.murray:5.33#ἀλλʼ ὅ γʼ ἐπὶ σχεδίης πολυδέσμου πήματα πάσχων
urn:cts:greekLit:tlg0012.tlg002.murray:5.34#ἤματί κʼ εἰκοστῷ Σχερίην ἐρίβωλον ἵκοιτο,
urn:cts:greekLit:tlg0012.tlg002.murray:5.35#Φαιήκων ἐς γαῖαν,  οἳ ἀγχίθεοι γεγάασιν,
urn:cts:greekLit:tlg0012.tlg002.murray:5.36#οἵ κέν μιν περὶ κῆρι θεὸν ὣς τιμήσουσιν,
urn:cts:greekLit:tlg0012.tlg002.murray:5.37#πέμψουσιν δʼ ἐν νηὶ φίλην ἐς πατρίδα γαῖαν,
urn:cts:greekLit:tlg0012.tlg002.murray:5.38#χαλκόν τε χρυσόν τε ἅλις ἐσθῆτά τε δόντες,
urn:cts:greekLit:tlg0012.tlg002.murray:5.39#πόλλʼ, ὅσʼ ἂν οὐδέ ποτε Τροίης ἐξήρατʼ Ὀδυσσεύς,
urn:cts:greekLit:tlg0012.tlg002.murray:5.40#εἴ περ ἀπήμων ἦλθε,  λαχὼν ἀπὸ ληίδος αἶσαν.
urn:cts:greekLit:tlg0012.tlg002.murray:5.41#ὣς γάρ οἱ μοῖρʼ ἐστὶ φίλους τʼ ἰδέειν καὶ ἱκέσθαι
urn:cts:greekLit:tlg0012.tlg002.murray:5.42#οἶκον ἐς ὑψόροφον καὶ ἑὴν ἐς πατρίδα γαῖαν.
urn:cts:greekLit:tlg0012.tlg002.murray:5.43#ὣς ἔφατʼ, οὐδʼ ἀπίθησε διάκτορος ἀργεϊφόντης.
urn:cts:greekLit:tlg0012.tlg002.murray:5.44#αὐτίκʼ ἔπειθʼ ὑπὸ ποσσὶν ἐδήσατο καλὰ πέδιλα,
urn:cts:greekLit:tlg0012.tlg002.murray:5.45#ἀμβρόσια χρύσεια,  τά μιν φέρον ἠμὲν ἐφʼ ὑγρὴν
urn:cts:greekLit:tlg0012.tlg002.murray:5.46#ἠδʼ ἐπʼ ἀπείρονα γαῖαν ἅμα πνοιῇς ἀνέμοιο.
urn:cts:greekLit:tlg0012.tlg002.murray:5.47#εἵλετο δὲ ῥάβδον, τῇ τʼ ἀνδρῶν ὄμματα θέλγει,
urn:cts:greekLit:tlg0012.tlg002.murray:5.48#ὧν ἐθέλει, τοὺς δʼ αὖτε καὶ ὑπνώοντας ἐγείρει.
urn:cts:greekLit:tlg0012.tlg002.murray:5.49#τὴν μετὰ χερσὶν ἔχων πέτετο κρατὺς ἀργεϊφόντης.
urn:cts:greekLit:tlg0012.tlg002.murray:5.50#Πιερίην δʼ ἐπιβὰς ἐξ αἰθέρος ἔμπεσε πόντῳ·
urn:cts:greekLit:tlg0012.tlg002.murray:5.51#σεύατʼ ἔπειτʼ ἐπὶ κῦμα λάρῳ ὄρνιθι ἐοικώς,
urn:cts:greekLit:tlg0012.tlg002.murray:5.52#ὅς τε κατὰ δεινοὺς κόλπους ἁλὸς ἀτρυγέτοιο
urn:cts:greekLit:tlg0012.tlg002.murray:5.53#ἰχθῦς ἀγρώσσων πυκινὰ πτερὰ δεύεται ἅλμῃ·
urn:cts:greekLit:tlg0012.tlg002.murray:5.54#τῷ ἴκελος πολέεσσιν ὀχήσατο κύμασιν Ἑρμῆς.
urn:cts:greekLit:tlg0012.tlg002.murray:5.55#ἀλλʼ ὅτε δὴ τὴν νῆσον ἀφίκετο τηλόθʼ ἐοῦσαν,
urn:cts:greekLit:tlg0012.tlg002.murray:5.56#ἔνθʼ ἐκ πόντου βὰς ἰοειδέος ἤπειρόνδε
urn:cts:greekLit:tlg0012.tlg002.murray:5.57#ἤιεν, ὄφρα μέγα σπέος ἵκετο, τῷ ἔνι νύμφη
urn:cts:greekLit:tlg0012.tlg002.murray:5.58#ναῖεν ἐυπλόκαμος· τὴν δʼ ἔνδοθι τέτμεν ἐοῦσαν.
urn:cts:greekLit:tlg0012.tlg002.murray:5.59#πῦρ μὲν ἐπʼ ἐσχαρόφιν μέγα καίετο, τηλόσε δʼ ὀδμὴ
urn:cts:greekLit:tlg0012.tlg002.murray:5.60#κέδρου τʼ εὐκεάτοιο θύου τʼ ἀνὰ νῆσον ὀδώδει
urn:cts:greekLit:tlg0012.tlg002.murray:5.61#δαιομένων· ἡ δʼ ἔνδον ἀοιδιάουσʼ ὀπὶ καλῇ
urn:cts:greekLit:tlg0012.tlg002.murray:5.62#ἱστὸν ἐποιχομένη χρυσείῃ κερκίδʼ ὕφαινεν.
urn:cts:greekLit:tlg0012.tlg002.murray:5.63#ὕλη δὲ σπέος ἀμφὶ πεφύκει τηλεθόωσα,
urn:cts:greekLit:tlg0012.tlg002.murray:5.64#κλήθρη τʼ αἴγειρός τε καὶ εὐώδης κυπάρισσος.
urn:cts:greekLit:tlg0012.tlg002.murray:5.65#ἔνθα δέ τʼ ὄρνιθες τανυσίπτεροι εὐνάζοντο,
urn:cts:greekLit:tlg0012.tlg002.murray:5.66#σκῶπές τʼ ἴρηκές τε τανύγλωσσοί τε κορῶναι
urn:cts:greekLit:tlg0012.tlg002.murray:5.67#εἰνάλιαι, τῇσίν τε θαλάσσια ἔργα μέμηλεν.
urn:cts:greekLit:tlg0012.tlg002.murray:5.68#ἡ δʼ αὐτοῦ τετάνυστο περὶ σπείους γλαφυροῖο
urn:cts:greekLit:tlg0012.tlg002.murray:5.69#ἡμερὶς ἡβώωσα, τεθήλει δὲ σταφυλῇσι.
urn:cts:greekLit:tlg0012.tlg002.murray:5.70#κρῆναι δʼ ἑξείης πίσυρες ῥέον ὕδατι λευκῷ,
urn:cts:greekLit:tlg0012.tlg002.murray:5.71#πλησίαι ἀλλήλων τετραμμέναι ἄλλυδις ἄλλη.
urn:cts:greekLit:tlg0012.tlg002.murray:5.72#ἀμφὶ δὲ λειμῶνες μαλακοὶ ἴου ἠδὲ σελίνου
urn:cts:greekLit:tlg0012.tlg002.murray:5.73#θήλεον. ἔνθα κʼ ἔπειτα καὶ ἀθάνατός περ ἐπελθὼν
urn:cts:greekLit:tlg0012.tlg002.murray:5.74#θηήσαιτο ἰδὼν καὶ τερφθείη φρεσὶν ᾗσιν.
urn:cts:greekLit:tlg0012.tlg002.murray:5.75#ἔνθα στὰς θηεῖτο διάκτορος ἀργεϊφόντης.
urn:cts:greekLit:tlg0012.tlg002.murray:5.76#αὐτὰρ ἐπεὶ δὴ πάντα ἑῷ θηήσατο θυμῷ,
urn:cts:greekLit:tlg0012.tlg002.murray:5.77#αὐτίκʼ ἄρʼ εἰς εὐρὺ σπέος ἤλυθεν. οὐδέ μιν ἄντην
urn:cts:greekLit:tlg0012.tlg002.murray:5.78#ἠγνοίησεν ἰδοῦσα Καλυψώ, δῖα θεάων·
urn:cts:greekLit:tlg0012.tlg002.murray:5.79#οὐ γάρ τʼ ἀγνῶτες θεοὶ ἀλλήλοισι πέλονται
urn:cts:greekLit:tlg0012.tlg002.murray:5.80#ἀθάνατοι,  οὐδʼ εἴ τις ἀπόπροθι δώματα ναίει.
urn:cts:greekLit:tlg0012.tlg002.murray:5.81#οὐδʼ ἄρʼ Ὀδυσσῆα μεγαλήτορα ἔνδον ἔτετμεν,
urn:cts:greekLit:tlg0012.tlg002.murray:5.82#ἀλλʼ ὅ γʼ ἐπʼ ἀκτῆς κλαῖε καθήμενος, ἔνθα πάρος περ,
urn:cts:greekLit:tlg0012.tlg002.murray:5.83#δάκρυσι καὶ στοναχῇσι καὶ ἄλγεσι θυμὸν ἐρέχθων.
urn:cts:greekLit:tlg0012.tlg002.murray:5.84#πόντον ἐπʼ ἀτρύγετον δερκέσκετο δάκρυα λείβων.
urn:cts:greekLit:tlg0012.tlg002.murray:5.85#Ἑρμείαν δʼ ἐρέεινε Καλυψώ,  δῖα θεάων,
urn:cts:greekLit:tlg0012.tlg002.murray:5.86#ἐν θρόνῳ ἱδρύσασα φαεινῷ σιγαλόεντι·
urn:cts:greekLit:tlg0012.tlg002.murray:5.87#τίπτε μοι, Ἑρμεία χρυσόρραπι, εἰλήλουθας
urn:cts:greekLit:tlg0012.tlg002.murray:5.88#αἰδοῖός τε φίλος τε; πάρος γε μὲν οὔ τι θαμίζεις.
urn:cts:greekLit:tlg0012.tlg002.murray:5.89#αὔδα ὅ τι φρονέεις· τελέσαι δέ με θυμὸς ἄνωγεν,
urn:cts:greekLit:tlg0012.tlg002.murray:5.90#εἰ δύναμαι τελέσαι γε καὶ εἰ τετελεσμένον ἐστίν.
urn:cts:greekLit:tlg0012.tlg002.murray:5.91#ἀλλʼ ἕπεο προτέρω, ἵνα τοι πὰρ ξείνια θείω.
urn:cts:greekLit:tlg0012.tlg002.murray:5.92#ὥς ἄρα φωνήσασα θεὰ παρέθηκε τράπεζαν
urn:cts:greekLit:tlg0012.tlg002.murray:5.93#ἀμβροσίης πλήσασα, κέρασσε δὲ νέκταρ ἐρυθρόν.
urn:cts:greekLit:tlg0012.tlg002.murray:5.94#αὐτὰρ ὁ πῖνε καὶ ἦσθε διάκτορος ἀργεϊφόντης.
urn:cts:greekLit:tlg0012.tlg002.murray:5.95#αὐτὰρ ἐπεὶ δείπνησε καὶ ἤραρε θυμὸν ἐδωδῇ,
urn:cts:greekLit:tlg0012.tlg002.murray:5.96#καὶ τότε δή μιν ἔπεσσιν ἀμειβόμενος προσέειπεν·
urn:cts:greekLit:tlg0012.tlg002.murray:5.97#εἰρωτᾷς μʼ ἐλθόντα θεὰ θεόν· αὐτὰρ ἐγώ τοι
urn:cts:greekLit:tlg0012.tlg002.murray:5.98#νημερτέως τὸν μῦθον ἐνισπήσω· κέλεαι γάρ.
urn:cts:greekLit:tlg0012.tlg002.murray:5.99#Ζεὺς ἐμέ γʼ ἠνώγει δεῦρʼ ἐλθέμεν οὐκ ἐθέλοντα·
urn:cts:greekLit:tlg0012.tlg002.murray:5.100#τίς δʼ ἂν ἑκὼν τοσσόνδε διαδράμοι ἁλμυρὸν ὕδωρ
urn:cts:greekLit:tlg0012.tlg002.murray:5.101#ἄσπετον; οὐδέ τις ἄγχι βροτῶν πόλις, οἵ τε θεοῖσιν
urn:cts:greekLit:tlg0012.tlg002.murray:5.102#ἱερά τε ῥέζουσι καὶ ἐξαίτους ἑκατόμβας.
urn:cts:greekLit:tlg0012.tlg002.murray:5.103#ἀλλὰ μάλʼ οὔ πως ἔστι Διὸς νόον αἰγιόχοιο
urn:cts:greekLit:tlg0012.tlg002.murray:5.104#οὔτε παρεξελθεῖν ἄλλον θεὸν οὔθʼ ἁλιῶσαι.
urn:cts:greekLit:tlg0012.tlg002.murray:5.105#φησί τοι ἄνδρα παρεῖναι ὀιζυρώτατον ἄλλων,
urn:cts:greekLit:tlg0012.tlg002.murray:5.106#τῶν ἀνδρῶν, οἳ ἄστυ πέρι Πριάμοιο μάχοντο
urn:cts:greekLit:tlg0012.tlg002.murray:5.107#εἰνάετες, δεκάτῳ δὲ πόλιν πέρσαντες ἔβησαν
urn:cts:greekLit:tlg0012.tlg002.murray:5.108#οἴκαδʼ· ἀτὰρ ἐν νόστῳ Ἀθηναίην ἀλίτοντο,
urn:cts:greekLit:tlg0012.tlg002.murray:5.109#ἥ σφιν ἐπῶρσʼ ἄνεμόν τε κακὸν καὶ κύματα μακρά.
urn:cts:greekLit:tlg0012.tlg002.murray:5.110#ἔνθʼ ἄλλοι μὲν πάντες ἀπέφθιθεν ἐσθλοὶ ἑταῖροι,
urn:cts:greekLit:tlg0012.tlg002.murray:5.111#τὸν δʼ ἄρα δεῦρʼ ἄνεμός τε φέρων καὶ κῦμα πέλασσε.
urn:cts:greekLit:tlg0012.tlg002.murray:5.112#τὸν νῦν σʼ ἠνώγειν ἀποπεμπέμεν ὅττι τάχιστα·
urn:cts:greekLit:tlg0012.tlg002.murray:5.113#οὐ γάρ οἱ τῇδʼ αἶσα φίλων ἀπονόσφιν ὀλέσθαι,
urn:cts:greekLit:tlg0012.tlg002.murray:5.114#ἀλλʼ ἔτι οἱ μοῖρʼ ἐστὶ φίλους τʼ ἰδέειν καὶ ἱκέσθαι
urn:cts:greekLit:tlg0012.tlg002.murray:5.115#οἶκον ἐς ὑψόροφον καὶ ἑὴν ἐς πατρίδα γαῖαν.
urn:cts:greekLit:tlg0012.tlg002.murray:5.116#ὣς φάτο, ῥίγησεν δὲ Καλυψώ, δῖα θεάων,
urn:cts:greekLit:tlg0012.tlg002.murray:5.117#καί μιν φωνήσασʼ ἔπεα πτερόεντα προσηύδα·
urn:cts:greekLit:tlg0012.tlg002.murray:5.118#σχέτλιοί ἐστε, θεοί, ζηλήμονες ἔξοχον ἄλλων,
urn:cts:greekLit:tlg0012.tlg002.murray:5.119#οἵ τε θεαῖς ἀγάασθε παρʼ ἀνδράσιν εὐνάζεσθαι
urn:cts:greekLit:tlg0012.tlg002.murray:5.120#ἀμφαδίην,  ἤν τίς τε φίλον ποιήσετʼ ἀκοίτην.
urn:cts:greekLit:tlg0012.tlg002.murray:5.121#ὣς μὲν ὅτʼ Ὠρίωνʼ ἕλετο ῥοδοδάκτυλος Ἠώς,
urn:cts:greekLit:tlg0012.tlg002.murray:5.122#τόφρα οἱ ἠγάασθε θεοὶ ῥεῖα ζώοντες,
urn:cts:greekLit:tlg0012.tlg002.murray:5.123#ἧος ἐν Ὀρτυγίῃ χρυσόθρονος Ἄρτεμις ἁγνὴ
urn:cts:greekLit:tlg0012.tlg002.murray:5.124#οἷς ἀγανοῖς βελέεσσιν ἐποιχομένη κατέπεφνεν.
urn:cts:greekLit:tlg0012.tlg002.murray:5.125#ὣς δʼ ὁπότʼ Ἰασίωνι ἐυπλόκαμος Δημήτηρ,
urn:cts:greekLit:tlg0012.tlg002.murray:5.126#ᾧ θυμῷ εἴξασα, μίγη φιλότητι καὶ εὐνῇ
urn:cts:greekLit:tlg0012.tlg002.murray:5.127#νειῷ ἔνι τριπόλῳ· οὐδὲ δὴν ἦεν ἄπυστος
urn:cts:greekLit:tlg0012.tlg002.murray:5.128#Ζεύς, ὅς μιν κατέπεφνε βαλὼν ἀργῆτι κεραυνῷ.
urn:cts:greekLit:tlg0012.tlg002.murray:5.129#ὥς δʼ αὖ νῦν μοι ἄγασθε, θεοί, βροτὸν ἄνδρα παρεῖναι.
urn:cts:greekLit:tlg0012.tlg002.murray:5.130#τὸν μὲν ἐγὼν ἐσάωσα περὶ τρόπιος βεβαῶτα
urn:cts:greekLit:tlg0012.tlg002.murray:5.131#οἶον, ἐπεί οἱ νῆα θοὴν ἀργῆτι κεραυνῷ
urn:cts:greekLit:tlg0012.tlg002.murray:5.132#Ζεὺς ἔλσας ἐκέασσε μέσῳ ἐνὶ οἴνοπι πόντῳ.
urn:cts:greekLit:tlg0012.tlg002.murray:5.133#ἔνθʼ ἄλλοι μὲν πάντες ἀπέφθιθεν ἐσθλοὶ ἑταῖροι,
urn:cts:greekLit:tlg0012.tlg002.murray:5.134#τὸν δʼ ἄρα δεῦρʼ ἄνεμός τε φέρων καὶ κῦμα πέλασσε.
urn:cts:greekLit:tlg0012.tlg002.murray:5.135#τὸν μὲν ἐγὼ φίλεόν τε καὶ ἔτρεφον,  ἠδὲ ἔφασκον
urn:cts:greekLit:tlg0012.tlg002.murray:5.136#θήσειν ἀθάνατον καὶ ἀγήραον ἤματα πάντα.
urn:cts:greekLit:tlg0012.tlg002.murray:5.137#ἀλλʼ ἐπεὶ οὔ πως ἔστι Διὸς νόον αἰγιόχοιο
urn:cts:greekLit:tlg0012.tlg002.murray:5.138#οὔτε παρεξελθεῖν ἄλλον θεὸν οὔθʼ ἁλιῶσαι,
urn:cts:greekLit:tlg0012.tlg002.murray:5.139#ἐρρέτω, εἴ μιν κεῖνος ἐποτρύνει καὶ ἀνώγει,
urn:cts:greekLit:tlg0012.tlg002.murray:5.140#πόντον ἐπʼ ἀτρύγετον· πέμψω δέ μιν οὔ πῃ ἐγώ γε·
urn:cts:greekLit:tlg0012.tlg002.murray:5.141#οὐ γάρ μοι πάρα νῆες ἐπήρετμοι καὶ ἑταῖροι,
urn:cts:greekLit:tlg0012.tlg002.murray:5.142#οἵ κέν μιν πέμποιεν ἐπʼ εὐρέα νῶτα θαλάσσης.
urn:cts:greekLit:tlg0012.tlg002.murray:5.143#αὐτάρ οἱ πρόφρων ὑποθήσομαι, οὐδʼ ἐπικεύσω,
urn:cts:greekLit:tlg0012.tlg002.murray:5.144#ὥς κε μάλʼ ἀσκηθὴς ἣν πατρίδα γαῖαν ἵκηται.
urn:cts:greekLit:tlg0012.tlg002.murray:5.145#τὴν δʼ αὖτε προσέειπε διάκτορος ἀργεϊφόντης·
urn:cts:greekLit:tlg0012.tlg002.murray:5.146#οὕτω νῦν ἀπόπεμπε, Διὸς δʼ ἐποπίζεο μῆνιν,
urn:cts:greekLit:tlg0012.tlg002.murray:5.147#μή πώς τοι μετόπισθε κοτεσσάμενος χαλεπήνῃ.
urn:cts:greekLit:tlg0012.tlg002.murray:5.148#ὣς ἄρα φωνήσας ἀπέβη κρατὺς ἀργεϊφόντης·
urn:cts:greekLit:tlg0012.tlg002.murray:5.149#ἡ δʼ ἐπʼ Ὀδυσσῆα μεγαλήτορα πότνια νύμφη
urn:cts:greekLit:tlg0012.tlg002.murray:5.150#ἤιʼ,  ἐπεὶ δὴ Ζηνὸς ἐπέκλυεν ἀγγελιάων.
urn:cts:greekLit:tlg0012.tlg002.murray:5.151#τὸν δʼ ἄρʼ ἐπʼ ἀκτῆς εὗρε καθήμενον· οὐδέ ποτʼ ὄσσε
urn:cts:greekLit:tlg0012.tlg002.murray:5.152#δακρυόφιν τέρσοντο, κατείβετο δὲ γλυκὺς αἰὼν
urn:cts:greekLit:tlg0012.tlg002.murray:5.153#νόστον ὀδυρομένῳ, ἐπεὶ οὐκέτι ἥνδανε νύμφη.
urn:cts:greekLit:tlg0012.tlg002.murray:5.154#ἀλλʼ ἦ τοι νύκτας μὲν ἰαύεσκεν καὶ ἀνάγκῃ
urn:cts:greekLit:tlg0012.tlg002.murray:5.155#ἐν σπέσσι γλαφυροῖσι παρʼ οὐκ ἐθέλων ἐθελούσῃ·
urn:cts:greekLit:tlg0012.tlg002.murray:5.156#ἤματα δʼ ἂμ πέτρῃσι καὶ ἠιόνεσσι καθίζων
urn:cts:greekLit:tlg0012.tlg002.murray:5.157#δάκρυσι καὶ στοναχῇσι καὶ ἄλγεσι θυμὸν ἐρέχθων
urn:cts:greekLit:tlg0012.tlg002.murray:5.158#πόντον ἐπʼ ἀτρύγετον δερκέσκετο δάκρυα λείβων.
urn:cts:greekLit:tlg0012.tlg002.murray:5.159#ἀγχοῦ δʼ ἱσταμένη προσεφώνεε δῖα θεάων·
urn:cts:greekLit:tlg0012.tlg002.murray:5.160#κάμμορε,  μή μοι ἔτʼ ἐνθάδʼ ὀδύρεο, μηδέ τοι αἰὼν
urn:cts:greekLit:tlg0012.tlg002.murray:5.161#φθινέτω· ἤδη γάρ σε μάλα πρόφρασσʼ ἀποπέμψω.
urn:cts:greekLit:tlg0012.tlg002.murray:5.162#ἀλλʼ ἄγε δούρατα μακρὰ ταμὼν ἁρμόζεο χαλκῷ
urn:cts:greekLit:tlg0012.tlg002.murray:5.163#εὐρεῖαν σχεδίην· ἀτὰρ ἴκρια πῆξαι ἐπʼ αὐτῆς
urn:cts:greekLit:tlg0012.tlg002.murray:5.164#ὑψοῦ, ὥς σε φέρῃσιν ἐπʼ ἠεροειδέα πόντον.
urn:cts:greekLit:tlg0012.tlg002.murray:5.165#αὐτὰρ ἐγὼ σῖτον καὶ ὕδωρ καὶ οἶνον ἐρυθρὸν
urn:cts:greekLit:tlg0012.tlg002.murray:5.166#ἐνθήσω μενοεικέʼ, ἅ κέν τοι λιμὸν ἐρύκοι,
urn:cts:greekLit:tlg0012.tlg002.murray:5.167#εἵματά τʼ ἀμφιέσω· πέμψω δέ τοι οὖρον ὄπισθεν,
urn:cts:greekLit:tlg0012.tlg002.murray:5.168#ὥς κε μάλʼ ἀσκηθὴς σὴν πατρίδα γαῖαν ἵκηαι,
urn:cts:greekLit:tlg0012.tlg002.murray:5.169#αἴ κε θεοί γʼ ἐθέλωσι, τοὶ οὐρανὸν εὐρὺν ἔχουσιν,
urn:cts:greekLit:tlg0012.tlg002.murray:5.170#οἵ μευ φέρτεροί εἰσι νοῆσαί τε κρῆναί τε.
urn:cts:greekLit:tlg0012.tlg002.murray:5.171#ὣς φάτο, ῥίγησεν δὲ πολύτλας δῖος Ὀδυσσεύς,
urn:cts:greekLit:tlg0012.tlg002.murray:5.172#καί μιν φωνήσας ἔπεα πτερόεντα προσηύδα·
urn:cts:greekLit:tlg0012.tlg002.murray:5.173#ἄλλο τι δὴ σύ, θεά, τόδε μήδεαι, οὐδέ τι πομπήν,
urn:cts:greekLit:tlg0012.tlg002.murray:5.174#ἥ με κέλεαι σχεδίῃ περάαν μέγα λαῖτμα θαλάσσης,
urn:cts:greekLit:tlg0012.tlg002.murray:5.175#δεινόν τʼ ἀργαλέον τε· τὸ δʼ οὐδʼ ἐπὶ νῆες ἐῖσαι
urn:cts:greekLit:tlg0012.tlg002.murray:5.176#ὠκύποροι περόωσιν, ἀγαλλόμεναι Διὸς οὔρῳ.
urn:cts:greekLit:tlg0012.tlg002.murray:5.177#οὐδʼ ἂν ἐγὼν ἀέκητι σέθεν σχεδίης ἐπιβαίην,
urn:cts:greekLit:tlg0012.tlg002.murray:5.178#εἰ μή μοι τλαίης γε, θεά, μέγαν ὅρκον ὀμόσσαι
urn:cts:greekLit:tlg0012.tlg002.murray:5.179#μή τί μοι αὐτῷ πῆμα κακὸν βουλευσέμεν ἄλλο.
urn:cts:greekLit:tlg0012.tlg002.murray:5.180#ὣς φάτο,  μείδησεν δὲ Καλυψὼ δῖα θεάων,
urn:cts:greekLit:tlg0012.tlg002.murray:5.181#χειρί τέ μιν κατέρεξεν ἔπος τʼ ἔφατʼ ἔκ τʼ ὀνόμαζεν·
urn:cts:greekLit:tlg0012.tlg002.murray:5.182#ἦ δὴ ἀλιτρός γʼ ἐσσὶ καὶ οὐκ ἀποφώλια εἰδώς,
urn:cts:greekLit:tlg0012.tlg002.murray:5.183#οἷον δὴ τὸν μῦθον ἐπεφράσθης ἀγορεῦσαι.
urn:cts:greekLit:tlg0012.tlg002.murray:5.184#ἴστω νῦν τόδε γαῖα καὶ οὐρανὸς εὐρὺς ὕπερθε
urn:cts:greekLit:tlg0012.tlg002.murray:5.185#καὶ τὸ κατειβόμενον Στυγὸς ὕδωρ,  ὅς τε μέγιστος
urn:cts:greekLit:tlg0012.tlg002.murray:5.186#ὅρκος δεινότατός τε πέλει μακάρεσσι θεοῖσι,
urn:cts:greekLit:tlg0012.tlg002.murray:5.187#μή τί τοι αὐτῷ πῆμα κακὸν βουλευσέμεν ἄλλο.
urn:cts:greekLit:tlg0012.tlg002.murray:5.188#ἀλλὰ τὰ μὲν νοέω καὶ φράσσομαι, ἅσσʼ ἂν ἐμοί περ
urn:cts:greekLit:tlg0012.tlg002.murray:5.189#αὐτῇ μηδοίμην, ὅτε με χρειὼ τόσον ἵκοι·
urn:cts:greekLit:tlg0012.tlg002.murray:5.190#καὶ γὰρ ἐμοὶ νόος ἐστὶν ἐναίσιμος,  οὐδέ μοι αὐτῇ
urn:cts:greekLit:tlg0012.tlg002.murray:5.191#θυμὸς ἐνὶ στήθεσσι σιδήρεος, ἀλλʼ ἐλεήμων.
urn:cts:greekLit:tlg0012.tlg002.murray:5.192#ὣς ἄρα φωνήσασʼ ἡγήσατο δῖα θεάων
urn:cts:greekLit:tlg0012.tlg002.murray:5.193#καρπαλίμως· ὁ δʼ ἔπειτα μετʼ ἴχνια βαῖνε θεοῖο.
urn:cts:greekLit:tlg0012.tlg002.murray:5.194#ἷξον δὲ σπεῖος γλαφυρὸν θεὸς ἠδὲ καὶ ἀνήρ,
urn:cts:greekLit:tlg0012.tlg002.murray:5.195#καί ῥʼ ὁ μὲν ἔνθα καθέζετʼ ἐπὶ θρόνου ἔνθεν ἀνέστη
urn:cts:greekLit:tlg0012.tlg002.murray:5.196#Ἑρμείας, νύμφη δʼ ἐτίθει πάρα πᾶσαν ἐδωδήν,
urn:cts:greekLit:tlg0012.tlg002.murray:5.197#ἔσθειν καὶ πίνειν, οἷα βροτοὶ ἄνδρες ἔδουσιν·
urn:cts:greekLit:tlg0012.tlg002.murray:5.198#αὐτὴ δʼ ἀντίον ἷζεν Ὀδυσσῆος θείοιο,
urn:cts:greekLit:tlg0012.tlg002.murray:5.199#τῇ δὲ παρʼ ἀμβροσίην δμῳαὶ καὶ νέκταρ ἔθηκαν.
urn:cts:greekLit:tlg0012.tlg002.murray:5.200#οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.
urn:cts:greekLit:tlg0012.tlg002.murray:5.201#αὐτὰρ ἐπεὶ τάρπησαν ἐδητύος ἠδὲ ποτῆτος,
urn:cts:greekLit:tlg0012.tlg002.murray:5.202#τοῖς ἄρα μύθων ἦρχε Καλυψώ, δῖα θεάων·
urn:cts:greekLit:tlg0012.tlg002.murray:5.203#διογενὲς Λαερτιάδη, πολυμήχανʼ Ὀδυσσεῦ,
urn:cts:greekLit:tlg0012.tlg002.murray:5.204#οὕτω δὴ οἶκόνδε φίλην ἐς πατρίδα γαῖαν
urn:cts:greekLit:tlg0012.tlg002.murray:5.205#αὐτίκα νῦν ἐθέλεις ἰέναι;  σὺ δὲ χαῖρε καὶ ἔμπης.
urn:cts:greekLit:tlg0012.tlg002.murray:5.206#εἴ γε μὲν εἰδείης σῇσι φρεσὶν ὅσσα τοι αἶσα
urn:cts:greekLit:tlg0012.tlg002.murray:5.207#κήδεʼ ἀναπλῆσαι, πρὶν πατρίδα γαῖαν ἱκέσθαι,
urn:cts:greekLit:tlg0012.tlg002.murray:5.208#ἐνθάδε κʼ αὖθι μένων σὺν ἐμοὶ τόδε δῶμα φυλάσσοις
urn:cts:greekLit:tlg0012.tlg002.murray:5.209#ἀθάνατός τʼ εἴης, ἱμειρόμενός περ ἰδέσθαι
urn:cts:greekLit:tlg0012.tlg002.murray:5.210#σὴν ἄλοχον,  τῆς τʼ αἰὲν ἐέλδεαι ἤματα πάντα.
urn:cts:greekLit:tlg0012.tlg002.murray:5.211#οὐ μέν θην κείνης γε χερείων εὔχομαι εἶναι,
urn:cts:greekLit:tlg0012.tlg002.murray:5.212#οὐ δέμας οὐδὲ φυήν, ἐπεὶ οὔ πως οὐδὲ ἔοικεν
urn:cts:greekLit:tlg0012.tlg002.murray:5.213#θνητὰς ἀθανάτῃσι δέμας καὶ εἶδος ἐρίζειν.
urn:cts:greekLit:tlg0012.tlg002.murray:5.214#τὴν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:5.215#πότνα θεά,  μή μοι τόδε χώεο· οἶδα καὶ αὐτὸς
urn:cts:greekLit:tlg0012.tlg002.murray:5.216#πάντα μάλʼ, οὕνεκα σεῖο περίφρων Πηνελόπεια
urn:cts:greekLit:tlg0012.tlg002.murray:5.217#εἶδος ἀκιδνοτέρη μέγεθός τʼ εἰσάντα ἰδέσθαι·
urn:cts:greekLit:tlg0012.tlg002.murray:5.218#ἡ μὲν γὰρ βροτός ἐστι, σὺ δʼ ἀθάνατος καὶ ἀγήρως.
urn:cts:greekLit:tlg0012.tlg002.murray:5.219#ἀλλὰ καὶ ὣς ἐθέλω καὶ ἐέλδομαι ἤματα πάντα
urn:cts:greekLit:tlg0012.tlg002.murray:5.220#οἴκαδέ τʼ ἐλθέμεναι καὶ νόστιμον ἦμαρ ἰδέσθαι.
urn:cts:greekLit:tlg0012.tlg002.murray:5.221#εἰ δʼ αὖ τις ῥαίῃσι θεῶν ἐνὶ οἴνοπι πόντῳ,
urn:cts:greekLit:tlg0012.tlg002.murray:5.222#τλήσομαι ἐν στήθεσσιν ἔχων ταλαπενθέα θυμόν·
urn:cts:greekLit:tlg0012.tlg002.murray:5.223#ἤδη γὰρ μάλα πολλὰ πάθον καὶ πολλὰ μόγησα
urn:cts:greekLit:tlg0012.tlg002.murray:5.224#κύμασι καὶ πολέμῳ· μετὰ καὶ τόδε τοῖσι γενέσθω.
urn:cts:greekLit:tlg0012.tlg002.murray:5.225#ὣς ἔφατʼ, ἠέλιος δʼ ἄρʼ ἔδυ καὶ ἐπὶ κνέφας ἦλθεν·
urn:cts:greekLit:tlg0012.tlg002.murray:5.226#ἐλθόντες δʼ ἄρα τώ γε μυχῷ σπείους γλαφυροῖο
urn:cts:greekLit:tlg0012.tlg002.murray:5.227#τερπέσθην φιλότητι, παρʼ ἀλλήλοισι μένοντες.
urn:cts:greekLit:tlg0012.tlg002.murray:5.228#ἦμος δʼ ἠριγένεια φάνη ῥοδοδάκτυλος Ἠώς,
urn:cts:greekLit:tlg0012.tlg002.murray:5.229#αὐτίχʼ ὁ μὲν χλαῖνάν τε χιτῶνά τε ἕννυτʼ Ὀδυσσεύς,
urn:cts:greekLit:tlg0012.tlg002.murray:5.230#αὐτὴ δʼ ἀργύφεον φᾶρος μέγα ἕννυτο νύμφη,
urn:cts:greekLit:tlg0012.tlg002.murray:5.231#λεπτὸν καὶ χαρίεν, περὶ δὲ ζώνην βάλετʼ ἰξυῖ
urn:cts:greekLit:tlg0012.tlg002.murray:5.232#καλὴν χρυσείην, κεφαλῇ δʼ ἐφύπερθε καλύπτρην.
urn:cts:greekLit:tlg0012.tlg002.murray:5.233#καὶ τότʼ Ὀδυσσῆι μεγαλήτορι μήδετο πομπήν·
urn:cts:greekLit:tlg0012.tlg002.murray:5.234#δῶκέν οἱ πέλεκυν μέγαν, ἄρμενον ἐν παλάμῃσι,
urn:cts:greekLit:tlg0012.tlg002.murray:5.235#χάλκεον,  ἀμφοτέρωθεν ἀκαχμένον· αὐτὰρ ἐν αὐτῷ
urn:cts:greekLit:tlg0012.tlg002.murray:5.236#στειλειὸν περικαλλὲς ἐλάινον, εὖ ἐναρηρός·
urn:cts:greekLit:tlg0012.tlg002.murray:5.237#δῶκε δʼ ἔπειτα σκέπαρνον ἐύξοον· ἦρχε δʼ ὁδοῖο
urn:cts:greekLit:tlg0012.tlg002.murray:5.238#νήσου ἐπʼ ἐσχατιῆς, ὅθι δένδρεα μακρὰ πεφύκει,
urn:cts:greekLit:tlg0012.tlg002.murray:5.239#κλήθρη τʼ αἴγειρός τʼ, ἐλάτη τʼ ἦν οὐρανομήκης,
urn:cts:greekLit:tlg0012.tlg002.murray:5.240#αὖα πάλαι,  περίκηλα, τά οἱ πλώοιεν ἐλαφρῶς.
urn:cts:greekLit:tlg0012.tlg002.murray:5.241#αὐτὰρ ἐπεὶ δὴ δεῖξʼ, ὅθι δένδρεα μακρὰ πεφύκει,
urn:cts:greekLit:tlg0012.tlg002.murray:5.242#ἡ μὲν ἔβη πρὸς δῶμα Καλυψώ, δῖα θεάων,
urn:cts:greekLit:tlg0012.tlg002.murray:5.243#αὐτὰρ ὁ τάμνετο δοῦρα· θοῶς δέ οἱ ἤνυτο ἔργον.
urn:cts:greekLit:tlg0012.tlg002.murray:5.244#εἴκοσι δʼ ἔκβαλε πάντα, πελέκκησεν δʼ ἄρα χαλκῷ,
urn:cts:greekLit:tlg0012.tlg002.murray:5.245#ξέσσε δʼ ἐπισταμένως καὶ ἐπὶ στάθμην ἴθυνεν.
urn:cts:greekLit:tlg0012.tlg002.murray:5.246#τόφρα δʼ ἔνεικε τέρετρα Καλυψώ, δῖα θεάων·
urn:cts:greekLit:tlg0012.tlg002.murray:5.247#τέτρηνεν δʼ ἄρα πάντα καὶ ἥρμοσεν ἀλλήλοισιν,
urn:cts:greekLit:tlg0012.tlg002.murray:5.248#γόμφοισιν δʼ ἄρα τήν γε καὶ ἁρμονίῃσιν ἄρασσεν.
urn:cts:greekLit:tlg0012.tlg002.murray:5.249#ὅσσον τίς τʼ ἔδαφος νηὸς τορνώσεται ἀνὴρ
urn:cts:greekLit:tlg0012.tlg002.murray:5.250#φορτίδος εὐρείης,  ἐὺ εἰδὼς τεκτοσυνάων,
urn:cts:greekLit:tlg0012.tlg002.murray:5.251#τόσσον ἔπʼ εὐρεῖαν σχεδίην ποιήσατʼ Ὀδυσσεύς.
urn:cts:greekLit:tlg0012.tlg002.murray:5.252#ἴκρια δὲ στήσας, ἀραρὼν θαμέσι σταμίνεσσι,
urn:cts:greekLit:tlg0012.tlg002.murray:5.253#ποίει· ἀτὰρ μακρῇσιν ἐπηγκενίδεσσι τελεύτα.
urn:cts:greekLit:tlg0012.tlg002.murray:5.254#ἐν δʼ ἱστὸν ποίει καὶ ἐπίκριον ἄρμενον αὐτῷ·
urn:cts:greekLit:tlg0012.tlg002.murray:5.255#πρὸς δʼ ἄρα πηδάλιον ποιήσατο,  ὄφρʼ ἰθύνοι.
urn:cts:greekLit:tlg0012.tlg002.murray:5.256#φράξε δέ μιν ῥίπεσσι διαμπερὲς οἰσυΐνῃσι
urn:cts:greekLit:tlg0012.tlg002.murray:5.257#κύματος εἶλαρ ἔμεν· πολλὴν δʼ ἐπεχεύατο ὕλην.
urn:cts:greekLit:tlg0012.tlg002.murray:5.258#τόφρα δὲ φάρεʼ ἔνεικε Καλυψώ, δῖα θεάων,
urn:cts:greekLit:tlg0012.tlg002.murray:5.259#ἱστία ποιήσασθαι· ὁ δʼ εὖ τεχνήσατο καὶ τά.
urn:cts:greekLit:tlg0012.tlg002.murray:5.260#ἐν δʼ ὑπέρας τε κάλους τε πόδας τʼ ἐνέδησεν ἐν αὐτῇ,
urn:cts:greekLit:tlg0012.tlg002.murray:5.261#μοχλοῖσιν δʼ ἄρα τήν γε κατείρυσεν εἰς ἅλα δῖαν.
urn:cts:greekLit:tlg0012.tlg002.murray:5.262#τέτρατον ἦμαρ ἔην, καὶ τῷ τετέλεστο ἅπαντα·
urn:cts:greekLit:tlg0012.tlg002.murray:5.263#τῷ δʼ ἄρα πέμπτῳ πέμπʼ ἀπὸ νήσου δῖα Καλυψώ,
urn:cts:greekLit:tlg0012.tlg002.murray:5.264#εἵματά τʼ ἀμφιέσασα θυώδεα καὶ λούσασα.
urn:cts:greekLit:tlg0012.tlg002.murray:5.265#ἐν δέ οἱ ἀσκὸν ἔθηκε θεὰ μέλανος οἴνοιο
urn:cts:greekLit:tlg0012.tlg002.murray:5.266#τὸν ἕτερον, ἕτερον δʼ ὕδατος μέγαν, ἐν δὲ καὶ ᾖα
urn:cts:greekLit:tlg0012.tlg002.murray:5.267#κωρύκῳ· ἐν δέ οἱ ὄψα τίθει μενοεικέα πολλά·
urn:cts:greekLit:tlg0012.tlg002.murray:5.268#οὖρον δὲ προέηκεν ἀπήμονά τε λιαρόν τε.
urn:cts:greekLit:tlg0012.tlg002.murray:5.269#γηθόσυνος δʼ οὔρῳ πέτασʼ ἱστία δῖος Ὀδυσσεύς.
urn:cts:greekLit:tlg0012.tlg002.murray:5.270#αὐτὰρ ὁ πηδαλίῳ ἰθύνετο τεχνηέντως
urn:cts:greekLit:tlg0012.tlg002.murray:5.271#ἥμενος, οὐδέ οἱ ὕπνος ἐπὶ βλεφάροισιν ἔπιπτεν
urn:cts:greekLit:tlg0012.tlg002.murray:5.272#Πληιάδας τʼ ἐσορῶντι καὶ ὀψὲ δύοντα Βοώτην
urn:cts:greekLit:tlg0012.tlg002.murray:5.273#Ἄρκτον θʼ, ἣν καὶ ἄμαξαν ἐπίκλησιν καλέουσιν,
urn:cts:greekLit:tlg0012.tlg002.murray:5.274#ἥ τʼ αὐτοῦ στρέφεται καί τʼ Ὠρίωνα δοκεύει,
urn:cts:greekLit:tlg0012.tlg002.murray:5.275#οἴη δʼ ἄμμορός ἐστι λοετρῶν Ὠκεανοῖο·
urn:cts:greekLit:tlg0012.tlg002.murray:5.276#τὴν γὰρ δή μιν ἄνωγε Καλυψώ, δῖα θεάων,
urn:cts:greekLit:tlg0012.tlg002.murray:5.277#ποντοπορευέμεναι ἐπʼ ἀριστερὰ χειρὸς ἔχοντα.
urn:cts:greekLit:tlg0012.tlg002.murray:5.278#ἑπτὰ δὲ καὶ δέκα μὲν πλέεν ἤματα ποντοπορεύων,
urn:cts:greekLit:tlg0012.tlg002.murray:5.279#ὀκτωκαιδεκάτῃ δʼ ἐφάνη ὄρεα σκιόεντα
urn:cts:greekLit:tlg0012.tlg002.murray:5.280#γαίης Φαιήκων,  ὅθι τʼ ἄγχιστον πέλεν αὐτῷ·
urn:cts:greekLit:tlg0012.tlg002.murray:5.281#εἴσατο δʼ ὡς ὅτε ῥινὸν ἐν ἠεροειδέι πόντῳ.
urn:cts:greekLit:tlg0012.tlg002.murray:5.282#τὸν δʼ ἐξ Αἰθιόπων ἀνιὼν κρείων ἐνοσίχθων
urn:cts:greekLit:tlg0012.tlg002.murray:5.283#τηλόθεν ἐκ Σολύμων ὀρέων ἴδεν· εἴσατο γάρ οἱ
urn:cts:greekLit:tlg0012.tlg002.murray:5.284#πόντον ἐπιπλώων. ὁ δʼ ἐχώσατο κηρόθι μᾶλλον,
urn:cts:greekLit:tlg0012.tlg002.murray:5.285#κινήσας δὲ κάρη προτὶ ὃν μυθήσατο θυμόν·
urn:cts:greekLit:tlg0012.tlg002.murray:5.286#ὢ πόποι, ἦ μάλα δὴ μετεβούλευσαν θεοὶ ἄλλως
urn:cts:greekLit:tlg0012.tlg002.murray:5.287#ἀμφʼ Ὀδυσῆι ἐμεῖο μετʼ Αἰθιόπεσσιν ἐόντος,
urn:cts:greekLit:tlg0012.tlg002.murray:5.288#καὶ δὴ Φαιήκων γαίης σχεδόν, ἔνθα οἱ αἶσα
urn:cts:greekLit:tlg0012.tlg002.murray:5.289#ἐκφυγέειν μέγα πεῖραρ ὀιζύος, ἥ μιν ἱκάνει.
urn:cts:greekLit:tlg0012.tlg002.murray:5.290#ἀλλʼ ἔτι μέν μίν φημι ἅδην ἐλάαν κακότητος.
urn:cts:greekLit:tlg0012.tlg002.murray:5.291#ὣς εἰπὼν σύναγεν νεφέλας, ἐτάραξε δὲ πόντον
urn:cts:greekLit:tlg0012.tlg002.murray:5.292#χερσὶ τρίαιναν ἑλών· πάσας δʼ ὀρόθυνεν ἀέλλας
urn:cts:greekLit:tlg0012.tlg002.murray:5.293#παντοίων ἀνέμων, σὺν δὲ νεφέεσσι κάλυψε
urn:cts:greekLit:tlg0012.tlg002.murray:5.294#γαῖαν ὁμοῦ καὶ πόντον· ὀρώρει δʼ οὐρανόθεν νύξ.
urn:cts:greekLit:tlg0012.tlg002.murray:5.295#σὺν δʼ Εὖρός τε Νότος τʼ ἔπεσον Ζέφυρός τε δυσαὴς
urn:cts:greekLit:tlg0012.tlg002.murray:5.296#καὶ Βορέης αἰθρηγενέτης, μέγα κῦμα κυλίνδων.
urn:cts:greekLit:tlg0012.tlg002.murray:5.297#καὶ τότʼ Ὀδυσσῆος λύτο γούνατα καὶ φίλον ἦτορ,
urn:cts:greekLit:tlg0012.tlg002.murray:5.298#ὀχθήσας δʼ ἄρα εἶπε πρὸς ὃν μεγαλήτορα θυμόν·
urn:cts:greekLit:tlg0012.tlg002.murray:5.299#ὤ μοι ἐγὼ δειλός, τί νύ μοι μήκιστα γένηται;
urn:cts:greekLit:tlg0012.tlg002.murray:5.300#δείδω μὴ δὴ πάντα θεὰ νημερτέα εἶπεν,
urn:cts:greekLit:tlg0012.tlg002.murray:5.301#ἥ μʼ ἔφατʼ ἐν πόντῳ, πρὶν πατρίδα γαῖαν ἱκέσθαι,
urn:cts:greekLit:tlg0012.tlg002.murray:5.302#ἄλγεʼ ἀναπλήσειν· τὰ δὲ δὴ νῦν πάντα τελεῖται.
urn:cts:greekLit:tlg0012.tlg002.murray:5.303#οἵοισιν νεφέεσσι περιστέφει οὐρανὸν εὐρὺν
urn:cts:greekLit:tlg0012.tlg002.murray:5.304#Ζεύς, ἐτάραξε δὲ πόντον, ἐπισπέρχουσι δʼ ἄελλαι
urn:cts:greekLit:tlg0012.tlg002.murray:5.305#παντοίων ἀνέμων.  νῦν μοι σῶς αἰπὺς ὄλεθρος.
urn:cts:greekLit:tlg0012.tlg002.murray:5.306#τρὶς μάκαρες Δαναοὶ καὶ τετράκις, οἳ τότʼ ὄλοντο
urn:cts:greekLit:tlg0012.tlg002.murray:5.307#Τροίῃ ἐν εὐρείῃ χάριν Ἀτρεΐδῃσι φέροντες.
urn:cts:greekLit:tlg0012.tlg002.murray:5.308#ὡς δὴ ἐγώ γʼ ὄφελον θανέειν καὶ πότμον ἐπισπεῖν
urn:cts:greekLit:tlg0012.tlg002.murray:5.309#ἤματι τῷ ὅτε μοι πλεῖστοι χαλκήρεα δοῦρα
urn:cts:greekLit:tlg0012.tlg002.murray:5.310#Τρῶες ἐπέρριψαν περὶ Πηλεΐωνι θανόντι.
urn:cts:greekLit:tlg0012.tlg002.murray:5.311#τῷ κʼ ἔλαχον κτερέων, καί μευ κλέος ἦγον Ἀχαιοί·
urn:cts:greekLit:tlg0012.tlg002.murray:5.312#νῦν δέ λευγαλέῳ θανάτῳ εἵμαρτο ἁλῶναι.
urn:cts:greekLit:tlg0012.tlg002.murray:5.313#ὣς ἄρα μιν εἰπόντʼ ἔλασεν μέγα κῦμα κατʼ ἄκρης
urn:cts:greekLit:tlg0012.tlg002.murray:5.314#δεινὸν ἐπεσσύμενον, περὶ δὲ σχεδίην ἐλέλιξε.
urn:cts:greekLit:tlg0012.tlg002.murray:5.315#τῆλε δʼ ἀπὸ σχεδίης αὐτὸς πέσε,  πηδάλιον δὲ
urn:cts:greekLit:tlg0012.tlg002.murray:5.316#ἐκ χειρῶν προέηκε· μέσον δέ οἱ ἱστὸν ἔαξεν
urn:cts:greekLit:tlg0012.tlg002.murray:5.317#δεινὴ μισγομένων ἀνέμων ἐλθοῦσα θύελλα,
urn:cts:greekLit:tlg0012.tlg002.murray:5.318#τηλοῦ δὲ σπεῖρον καὶ ἐπίκριον ἔμπεσε πόντῳ.
urn:cts:greekLit:tlg0012.tlg002.murray:5.319#τὸν δʼ ἄρʼ ὑπόβρυχα θῆκε πολὺν χρόνον, οὐδʼ ἐδυνάσθη
urn:cts:greekLit:tlg0012.tlg002.murray:5.320#αἶψα μάλʼ ἀνσχεθέειν μεγάλου ὑπὸ κύματος ὁρμῆς·
urn:cts:greekLit:tlg0012.tlg002.murray:5.321#εἵματα γάρ ῥʼ ἐβάρυνε, τά οἱ πόρε δῖα Καλυψώ.
urn:cts:greekLit:tlg0012.tlg002.murray:5.322#ὀψὲ δὲ δή ῥʼ ἀνέδυ, στόματος δʼ ἐξέπτυσεν ἅλμην
urn:cts:greekLit:tlg0012.tlg002.murray:5.323#πικρήν, ἥ οἱ πολλὴ ἀπὸ κρατὸς κελάρυζεν.
urn:cts:greekLit:tlg0012.tlg002.murray:5.324#ἀλλʼ οὐδʼ ὣς σχεδίης ἐπελήθετο, τειρόμενός περ,
urn:cts:greekLit:tlg0012.tlg002.murray:5.325#ἀλλὰ μεθορμηθεὶς ἐνὶ κύμασιν ἐλλάβετʼ αὐτῆς,
urn:cts:greekLit:tlg0012.tlg002.murray:5.326#ἐν μέσσῃ δὲ καθῖζε τέλος θανάτου ἀλεείνων.
urn:cts:greekLit:tlg0012.tlg002.murray:5.327#τὴν δʼ ἐφόρει μέγα κῦμα κατὰ ῥόον ἔνθα καὶ ἔνθα.
urn:cts:greekLit:tlg0012.tlg002.murray:5.328#ὡς δʼ ὅτʼ ὀπωρινὸς Βορέης φορέῃσιν ἀκάνθας
urn:cts:greekLit:tlg0012.tlg002.murray:5.329#ἂμ πεδίον, πυκιναὶ δὲ πρὸς ἀλλήλῃσιν ἔχονται,
urn:cts:greekLit:tlg0012.tlg002.murray:5.330#ὣς τὴν ἂμ πέλαγος ἄνεμοι φέρον ἔνθα καὶ ἔνθα·
urn:cts:greekLit:tlg0012.tlg002.murray:5.331#ἄλλοτε μέν τε Νότος Βορέῃ προβάλεσκε φέρεσθαι,
urn:cts:greekLit:tlg0012.tlg002.murray:5.332#ἄλλοτε δʼ αὖτʼ Εὖρος Ζεφύρῳ εἴξασκε διώκειν.
urn:cts:greekLit:tlg0012.tlg002.murray:5.333#τὸν δὲ ἴδεν Κάδμου θυγάτηρ, καλλίσφυρος Ἰνώ,
urn:cts:greekLit:tlg0012.tlg002.murray:5.334#Λευκοθέη, ἣ πρὶν μὲν ἔην βροτὸς αὐδήεσσα,
urn:cts:greekLit:tlg0012.tlg002.murray:5.335#νῦν δʼ ἁλὸς ἐν πελάγεσσι θεῶν ἒξ ἔμμορε τιμῆς.
urn:cts:greekLit:tlg0012.tlg002.murray:5.336#ἥ ῥʼ Ὀδυσῆʼ ἐλέησεν ἀλώμενον, ἄλγεʼ ἔχοντα,
urn:cts:greekLit:tlg0012.tlg002.murray:5.337#αἰθυίῃ δʼ ἐικυῖα ποτῇ ἀνεδύσετο λίμνης,
urn:cts:greekLit:tlg0012.tlg002.murray:5.338#ἷζε δʼ ἐπὶ σχεδίης πολυδέσμου εἶπέ τε μῦθον·
urn:cts:greekLit:tlg0012.tlg002.murray:5.339#κάμμορε, τίπτε τοι ὧδε Ποσειδάων ἐνοσίχθων
urn:cts:greekLit:tlg0012.tlg002.murray:5.340#ὠδύσατʼ ἐκπάγλως,  ὅτι τοι κακὰ πολλὰ φυτεύει;
urn:cts:greekLit:tlg0012.tlg002.murray:5.341#οὐ μὲν δή σε καταφθίσει μάλα περ μενεαίνων.
urn:cts:greekLit:tlg0012.tlg002.murray:5.342#ἀλλὰ μάλʼ ὧδʼ ἔρξαι, δοκέεις δέ μοι οὐκ ἀπινύσσειν·
urn:cts:greekLit:tlg0012.tlg002.murray:5.343#εἵματα ταῦτʼ ἀποδὺς σχεδίην ἀνέμοισι φέρεσθαι
urn:cts:greekLit:tlg0012.tlg002.murray:5.344#κάλλιπʼ, ἀτὰρ χείρεσσι νέων ἐπιμαίεο νόστου
urn:cts:greekLit:tlg0012.tlg002.murray:5.345#γαίης Φαιήκων,  ὅθι τοι μοῖρʼ ἐστὶν ἀλύξαι.
urn:cts:greekLit:tlg0012.tlg002.murray:5.346#τῆ δέ, τόδε κρήδεμνον ὑπὸ στέρνοιο τανύσσαι
urn:cts:greekLit:tlg0012.tlg002.murray:5.347#ἄμβροτον· οὐδέ τί τοι παθέειν δέος οὐδʼ ἀπολέσθαι.
urn:cts:greekLit:tlg0012.tlg002.murray:5.348#αὐτὰρ ἐπὴν χείρεσσιν ἐφάψεαι ἠπείροιο,
urn:cts:greekLit:tlg0012.tlg002.murray:5.349#ἂψ ἀπολυσάμενος βαλέειν εἰς οἴνοπα πόντον
urn:cts:greekLit:tlg0012.tlg002.murray:5.350#πολλὸν ἀπʼ ἠπείρου,  αὐτὸς δʼ ἀπονόσφι τραπέσθαι.
urn:cts:greekLit:tlg0012.tlg002.murray:5.351#ὣς ἄρα φωνήσασα θεὰ κρήδεμνον ἔδωκεν,
urn:cts:greekLit:tlg0012.tlg002.murray:5.352#αὐτὴ δʼ ἂψ ἐς πόντον ἐδύσετο κυμαίνοντα
urn:cts:greekLit:tlg0012.tlg002.murray:5.353#αἰθυίῃ ἐικυῖα· μέλαν δέ ἑ κῦμα κάλυψεν.
urn:cts:greekLit:tlg0012.tlg002.murray:5.354#αὐτὰρ ὁ μερμήριξε πολύτλας δῖος Ὀδυσσεύς,
urn:cts:greekLit:tlg0012.tlg002.murray:5.355#ὀχθήσας δʼ ἄρα εἶπε πρὸς ὃν μεγαλήτορα θυμόν·
urn:cts:greekLit:tlg0012.tlg002.murray:5.356#ὤ μοι ἐγώ, μή τίς μοι ὑφαίνῃσιν δόλον αὖτε
urn:cts:greekLit:tlg0012.tlg002.murray:5.357#ἀθανάτων, ὅ τέ με σχεδίης ἀποβῆναι ἀνώγει.
urn:cts:greekLit:tlg0012.tlg002.murray:5.358#ἀλλὰ μάλʼ οὔ πω πείσομʼ, ἐπεὶ ἑκὰς ὀφθαλμοῖσιν
urn:cts:greekLit:tlg0012.tlg002.murray:5.359#γαῖαν ἐγὼν ἰδόμην, ὅθι μοι φάτο φύξιμον εἶναι.
urn:cts:greekLit:tlg0012.tlg002.murray:5.360#ἀλλὰ μάλʼ ὧδʼ ἔρξω,  δοκέει δέ μοι εἶναι ἄριστον·
urn:cts:greekLit:tlg0012.tlg002.murray:5.361#ὄφρʼ ἂν μέν κεν δούρατʼ ἐν ἁρμονίῃσιν ἀρήρῃ,
urn:cts:greekLit:tlg0012.tlg002.murray:5.362#τόφρʼ αὐτοῦ μενέω καὶ τλήσομαι ἄλγεα πάσχων·
urn:cts:greekLit:tlg0012.tlg002.murray:5.363#αὐτὰρ ἐπὴν δή μοι σχεδίην διὰ κῦμα τινάξῃ,
urn:cts:greekLit:tlg0012.tlg002.murray:5.364#νήξομʼ, ἐπεὶ οὐ μέν τι πάρα προνοῆσαι ἄμεινον.
urn:cts:greekLit:tlg0012.tlg002.murray:5.365#ἧος ὁ ταῦθʼ ὥρμαινε κατὰ φρένα καὶ κατὰ θυμόν,
urn:cts:greekLit:tlg0012.tlg002.murray:5.366#ὦρσε δʼ ἐπὶ μέγα κῦμα Ποσειδάων ἐνοσίχθων,
urn:cts:greekLit:tlg0012.tlg002.murray:5.367#δεινόν τʼ ἀργαλέον τε, κατηρεφές, ἤλασε δʼ αὐτόν.
urn:cts:greekLit:tlg0012.tlg002.murray:5.368#ὡς δʼ ἄνεμος ζαὴς ἠΐων θημῶνα τινάξῃ
urn:cts:greekLit:tlg0012.tlg002.murray:5.369#καρφαλέων· τὰ μὲν ἄρ τε διεσκέδασʼ ἄλλυδις ἄλλῃ·
urn:cts:greekLit:tlg0012.tlg002.murray:5.370#ὣς τῆς δούρατα μακρὰ διεσκέδασʼ.  αὐτὰρ Ὀδυσσεὺς
urn:cts:greekLit:tlg0012.tlg002.murray:5.371#ἀμφʼ ἑνὶ δούρατι βαῖνε, κέληθʼ ὡς ἵππον ἐλαύνων,
urn:cts:greekLit:tlg0012.tlg002.murray:5.372#εἵματα δʼ ἐξαπέδυνε, τά οἱ πόρε δῖα Καλυψώ.
urn:cts:greekLit:tlg0012.tlg002.murray:5.373#αὐτίκα δὲ κρήδεμνον ὑπὸ στέρνοιο τάνυσσεν,
urn:cts:greekLit:tlg0012.tlg002.murray:5.374#αὐτὸς δὲ πρηνὴς ἁλὶ κάππεσε, χεῖρε πετάσσας,
urn:cts:greekLit:tlg0012.tlg002.murray:5.375#νηχέμεναι μεμαώς.  ἴδε δὲ κρείων ἐνοσίχθων,
urn:cts:greekLit:tlg0012.tlg002.murray:5.376#κινήσας δὲ κάρη προτὶ ὃν μυθήσατο θυμόν·
urn:cts:greekLit:tlg0012.tlg002.murray:5.377#οὕτω νῦν κακὰ πολλὰ παθὼν ἀλόω κατὰ πόντον,
urn:cts:greekLit:tlg0012.tlg002.murray:5.378#εἰς ὅ κεν ἀνθρώποισι διοτρεφέεσσι μιγήῃς.
urn:cts:greekLit:tlg0012.tlg002.murray:5.379#ἀλλʼ οὐδʼ ὥς σε ἔολπα ὀνόσσεσθαι κακότητος.
urn:cts:greekLit:tlg0012.tlg002.murray:5.380#ὣς ἄρα φωνήσας ἵμασεν καλλίτριχας ἵππους,
urn:cts:greekLit:tlg0012.tlg002.murray:5.381#ἵκετο δʼ εἰς Αἰγάς, ὅθι οἱ κλυτὰ δώματʼ ἔασιν.
urn:cts:greekLit:tlg0012.tlg002.murray:5.382#αὐτὰρ Ἀθηναίη κούρη Διὸς ἄλλʼ ἐνόησεν.
urn:cts:greekLit:tlg0012.tlg002.murray:5.383#ἦ τοι τῶν ἄλλων ἀνέμων κατέδησε κελεύθους,
urn:cts:greekLit:tlg0012.tlg002.murray:5.384#παύσασθαι δʼ ἐκέλευσε καὶ εὐνηθῆναι ἅπαντας·
urn:cts:greekLit:tlg0012.tlg002.murray:5.385#ὦρσε δʼ ἐπὶ κραιπνὸν Βορέην,  πρὸ δὲ κύματʼ ἔαξεν,
urn:cts:greekLit:tlg0012.tlg002.murray:5.386#ἧος ὃ Φαιήκεσσι φιληρέτμοισι μιγείη
urn:cts:greekLit:tlg0012.tlg002.murray:5.387#διογενὴς Ὀδυσεὺς θάνατον καὶ κῆρας ἀλύξας.
urn:cts:greekLit:tlg0012.tlg002.murray:5.388#ἔνθα δύω νύκτας δύο τʼ ἤματα κύματι πηγῷ
urn:cts:greekLit:tlg0012.tlg002.murray:5.389#πλάζετο, πολλὰ δέ οἱ κραδίη προτιόσσετʼ ὄλεθρον.
urn:cts:greekLit:tlg0012.tlg002.murray:5.390#ἀλλʼ ὅτε δὴ τρίτον ἦμαρ ἐυπλόκαμος τέλεσʼ Ἠώς,
urn:cts:greekLit:tlg0012.tlg002.murray:5.391#καὶ τότʼ ἔπειτʼ ἄνεμος μὲν ἐπαύσατο ἠδὲ γαλήνη
urn:cts:greekLit:tlg0012.tlg002.murray:5.392#ἔπλετο νηνεμίη· ὁ δʼ ἄρα σχεδὸν εἴσιδε γαῖαν
urn:cts:greekLit:tlg0012.tlg002.murray:5.393#ὀξὺ μάλα προϊδών, μεγάλου ὑπὸ κύματος ἀρθείς.
urn:cts:greekLit:tlg0012.tlg002.murray:5.394#ὡς δʼ ὅτʼ ἂν ἀσπάσιος βίοτος παίδεσσι φανήῃ
urn:cts:greekLit:tlg0012.tlg002.murray:5.395#πατρός,  ὃς ἐν νούσῳ κεῖται κρατέρʼ ἄλγεα πάσχων,
urn:cts:greekLit:tlg0012.tlg002.murray:5.396#δηρὸν τηκόμενος, στυγερὸς δέ οἱ ἔχραε δαίμων,
urn:cts:greekLit:tlg0012.tlg002.murray:5.397#ἀσπάσιον δʼ ἄρα τόν γε θεοὶ κακότητος ἔλυσαν,
urn:cts:greekLit:tlg0012.tlg002.murray:5.398#ὣς Ὀδυσεῖ ἀσπαστὸν ἐείσατο γαῖα καὶ ὕλη,
urn:cts:greekLit:tlg0012.tlg002.murray:5.399#νῆχε δʼ ἐπειγόμενος ποσὶν ἠπείρου ἐπιβῆναι.
urn:cts:greekLit:tlg0012.tlg002.murray:5.400#ἀλλʼ ὅτε τόσσον ἀπῆν ὅσσον τε γέγωνε βοήσας,
urn:cts:greekLit:tlg0012.tlg002.murray:5.401#καὶ δὴ δοῦπον ἄκουσε ποτὶ σπιλάδεσσι θαλάσσης·
urn:cts:greekLit:tlg0012.tlg002.murray:5.402#ῥόχθει γὰρ μέγα κῦμα ποτὶ ξερὸν ἠπείροιο
urn:cts:greekLit:tlg0012.tlg002.murray:5.403#δεινὸν ἐρευγόμενον, εἴλυτο δὲ πάνθʼ ἁλὸς ἄχνῃ·
urn:cts:greekLit:tlg0012.tlg002.murray:5.404#οὐ γὰρ ἔσαν λιμένες νηῶν ὄχοι, οὐδʼ ἐπιωγαί.
urn:cts:greekLit:tlg0012.tlg002.murray:5.405#ἀλλʼ ἀκταὶ προβλῆτες ἔσαν σπιλάδες τε πάγοι τε·
urn:cts:greekLit:tlg0012.tlg002.murray:5.406#καὶ τότʼ Ὀδυσσῆος λύτο γούνατα καὶ φίλον ἦτορ,
urn:cts:greekLit:tlg0012.tlg002.murray:5.407#ὀχθήσας δʼ ἄρα εἶπε πρὸς ὃν μεγαλήτορα θυμόν·
urn:cts:greekLit:tlg0012.tlg002.murray:5.408#ὤ μοι, ἐπεὶ δὴ γαῖαν ἀελπέα δῶκεν ἰδέσθαι
urn:cts:greekLit:tlg0012.tlg002.murray:5.409#Ζεύς, καὶ δὴ τόδε λαῖτμα διατμήξας ἐπέρησα,
urn:cts:greekLit:tlg0012.tlg002.murray:5.410#ἔκβασις οὔ πῃ φαίνεθʼ ἁλὸς πολιοῖο θύραζε·
urn:cts:greekLit:tlg0012.tlg002.murray:5.411#ἔκτοσθεν μὲν γὰρ πάγοι ὀξέες, ἀμφὶ δὲ κῦμα
urn:cts:greekLit:tlg0012.tlg002.murray:5.412#βέβρυχεν ῥόθιον, λισσὴ δʼ ἀναδέδρομε πέτρη,
urn:cts:greekLit:tlg0012.tlg002.murray:5.413#ἀγχιβαθὴς δὲ θάλασσα, καὶ οὔ πως ἔστι πόδεσσι
urn:cts:greekLit:tlg0012.tlg002.murray:5.414#στήμεναι ἀμφοτέροισι καὶ ἐκφυγέειν κακότητα·
urn:cts:greekLit:tlg0012.tlg002.murray:5.415#μή πώς μʼ ἐκβαίνοντα βάλῃ λίθακι ποτὶ πέτρῃ
urn:cts:greekLit:tlg0012.tlg002.murray:5.416#κῦμα μέγʼ ἁρπάξαν· μελέη δέ μοι ἔσσεται ὁρμή.
urn:cts:greekLit:tlg0012.tlg002.murray:5.417#εἰ δέ κʼ ἔτι προτέρω παρανήξομαι, ἤν που ἐφεύρω
urn:cts:greekLit:tlg0012.tlg002.murray:5.418#ἠιόνας τε παραπλῆγας λιμένας τε θαλάσσης,
urn:cts:greekLit:tlg0012.tlg002.murray:5.419#δείδω μή μʼ ἐξαῦτις ἀναρπάξασα θύελλα
urn:cts:greekLit:tlg0012.tlg002.murray:5.420#πόντον ἐπʼ ἰχθυόεντα φέρῃ βαρέα στενάχοντα,
urn:cts:greekLit:tlg0012.tlg002.murray:5.421#ἠέ τί μοι καὶ κῆτος ἐπισσεύῃ μέγα δαίμων
urn:cts:greekLit:tlg0012.tlg002.murray:5.422#ἐξ ἁλός, οἷά τε πολλὰ τρέφει κλυτὸς Ἀμφιτρίτη·
urn:cts:greekLit:tlg0012.tlg002.murray:5.423#οἶδα γάρ, ὥς μοι ὀδώδυσται κλυτὸς ἐννοσίγαιος.
urn:cts:greekLit:tlg0012.tlg002.murray:5.424#ἧος ὁ ταῦθʼ ὥρμαινε κατὰ φρένα καὶ κατὰ θυμόν,
urn:cts:greekLit:tlg0012.tlg002.murray:5.425#τόφρα δέ μιν μέγα κῦμα φέρε τρηχεῖαν ἐπʼ ἀκτήν.
urn:cts:greekLit:tlg0012.tlg002.murray:5.426#ἔνθα κʼ ἀπὸ ῥινοὺς δρύφθη, σὺν δʼ ὀστέʼ ἀράχθη,
urn:cts:greekLit:tlg0012.tlg002.murray:5.427#εἰ μὴ ἐπὶ φρεσὶ θῆκε θεά, γλαυκῶπις Ἀθήνη·
urn:cts:greekLit:tlg0012.tlg002.murray:5.428#ἀμφοτέρῃσι δὲ χερσὶν ἐπεσσύμενος λάβε πέτρης,
urn:cts:greekLit:tlg0012.tlg002.murray:5.429#τῆς ἔχετο στενάχων, ἧος μέγα κῦμα παρῆλθε.
urn:cts:greekLit:tlg0012.tlg002.murray:5.430#καὶ τὸ μὲν ὣς ὑπάλυξε,  παλιρρόθιον δέ μιν αὖτις
urn:cts:greekLit:tlg0012.tlg002.murray:5.431#πλῆξεν ἐπεσσύμενον, τηλοῦ δέ μιν ἔμβαλε πόντῳ.
urn:cts:greekLit:tlg0012.tlg002.murray:5.432#ὡς δʼ ὅτε πουλύποδος θαλάμης ἐξελκομένοιο
urn:cts:greekLit:tlg0012.tlg002.murray:5.433#πρὸς κοτυληδονόφιν πυκιναὶ λάιγγες ἔχονται,
urn:cts:greekLit:tlg0012.tlg002.murray:5.434#ὣς τοῦ πρὸς πέτρῃσι θρασειάων ἀπὸ χειρῶν
urn:cts:greekLit:tlg0012.tlg002.murray:5.435#ῥινοὶ ἀπέδρυφθεν· τὸν δὲ μέγα κῦμα κάλυψεν.
urn:cts:greekLit:tlg0012.tlg002.murray:5.436#ἔνθα κε δὴ δύστηνος ὑπὲρ μόρον ὤλετʼ Ὀδυσσεύς,
urn:cts:greekLit:tlg0012.tlg002.murray:5.437#εἰ μὴ ἐπιφροσύνην δῶκε γλαυκῶπις Ἀθήνη.
urn:cts:greekLit:tlg0012.tlg002.murray:5.438#κύματος ἐξαναδύς, τά τʼ ἐρεύγεται ἤπειρόνδε,
urn:cts:greekLit:tlg0012.tlg002.murray:5.439#νῆχε παρέξ, ἐς γαῖαν ὁρώμενος, εἴ που ἐφεύροι
urn:cts:greekLit:tlg0012.tlg002.murray:5.440#ἠιόνας τε παραπλῆγας λιμένας τε θαλάσσης.
urn:cts:greekLit:tlg0012.tlg002.murray:5.441#ἀλλʼ ὅτε δὴ ποταμοῖο κατὰ στόμα καλλιρόοιο
urn:cts:greekLit:tlg0012.tlg002.murray:5.442#ἷξε νέων, τῇ δή οἱ ἐείσατο χῶρος ἄριστος,
urn:cts:greekLit:tlg0012.tlg002.murray:5.443#λεῖος πετράων, καὶ ἐπὶ σκέπας ἦν ἀνέμοιο,
urn:cts:greekLit:tlg0012.tlg002.murray:5.444#ἔγνω δὲ προρέοντα καὶ εὔξατο ὃν κατὰ θυμόν·
urn:cts:greekLit:tlg0012.tlg002.murray:5.445#κλῦθι,  ἄναξ, ὅτις ἐσσί· πολύλλιστον δέ σʼ ἱκάνω,
urn:cts:greekLit:tlg0012.tlg002.murray:5.446#φεύγων ἐκ πόντοιο Ποσειδάωνος ἐνιπάς.
urn:cts:greekLit:tlg0012.tlg002.murray:5.447#αἰδοῖος μέν τʼ ἐστὶ καὶ ἀθανάτοισι θεοῖσιν
urn:cts:greekLit:tlg0012.tlg002.murray:5.448#ἀνδρῶν ὅς τις ἵκηται ἀλώμενος, ὡς καὶ ἐγὼ νῦν
urn:cts:greekLit:tlg0012.tlg002.murray:5.449#σόν τε ῥόον σά τε γούναθʼ ἱκάνω πολλὰ μογήσας.
urn:cts:greekLit:tlg0012.tlg002.murray:5.450#ἀλλʼ ἐλέαιρε,  ἄναξ· ἱκέτης δέ τοι εὔχομαι εἶναι.
urn:cts:greekLit:tlg0012.tlg002.murray:5.451#ὣς φάθʼ, ὁ δʼ αὐτίκα παῦσεν ἑὸν ῥόον, ἔσχε δὲ κῦμα,
urn:cts:greekLit:tlg0012.tlg002.murray:5.452#πρόσθε δέ οἱ ποίησε γαλήνην, τὸν δʼ ἐσάωσεν
urn:cts:greekLit:tlg0012.tlg002.murray:5.453#ἐς ποταμοῦ προχοάς. ὁ δʼ ἄρʼ ἄμφω γούνατʼ ἔκαμψε
urn:cts:greekLit:tlg0012.tlg002.murray:5.454#χεῖράς τε στιβαράς. ἁλὶ γὰρ δέδμητο φίλον κῆρ.
urn:cts:greekLit:tlg0012.tlg002.murray:5.455#ᾤδεε δὲ χρόα πάντα,  θάλασσα δὲ κήκιε πολλὴ
urn:cts:greekLit:tlg0012.tlg002.murray:5.456#ἂν στόμα τε ῥῖνάς θʼ· ὁ δʼ ἄρʼ ἄπνευστος καὶ ἄναυδος
urn:cts:greekLit:tlg0012.tlg002.murray:5.457#κεῖτʼ ὀλιγηπελέων, κάματος δέ μιν αἰνὸς ἵκανεν.
urn:cts:greekLit:tlg0012.tlg002.murray:5.458#ἀλλʼ ὅτε δή ῥʼ ἄμπνυτο καὶ ἐς φρένα θυμὸς ἀγέρθη,
urn:cts:greekLit:tlg0012.tlg002.murray:5.459#καὶ τότε δὴ κρήδεμνον ἀπὸ ἕο λῦσε θεοῖο.
urn:cts:greekLit:tlg0012.tlg002.murray:5.460#καὶ τὸ μὲν ἐς ποταμὸν ἁλιμυρήεντα μεθῆκεν,
urn:cts:greekLit:tlg0012.tlg002.murray:5.461#ἂψ δʼ ἔφερεν μέγα κῦμα κατὰ ῥόον, αἶψα δʼ ἄρʼ Ἰνὼ
urn:cts:greekLit:tlg0012.tlg002.murray:5.462#δέξατο χερσὶ φίλῃσιν· ὁ δʼ ἐκ ποταμοῖο λιασθεὶς
urn:cts:greekLit:tlg0012.tlg002.murray:5.463#σχοίνῳ ὑπεκλίνθη, κύσε δὲ ζείδωρον ἄρουραν.
urn:cts:greekLit:tlg0012.tlg002.murray:5.464#ὀχθήσας δʼ ἄρα εἶπε πρὸς ὃν μεγαλήτορα θυμόν·
urn:cts:greekLit:tlg0012.tlg002.murray:5.465#ὤ μοι ἐγώ,  τί πάθω; τί νύ μοι μήκιστα γένηται;
urn:cts:greekLit:tlg0012.tlg002.murray:5.466#εἰ μέν κʼ ἐν ποταμῷ δυσκηδέα νύκτα φυλάσσω,
urn:cts:greekLit:tlg0012.tlg002.murray:5.467#μή μʼ ἄμυδις στίβη τε κακὴ καὶ θῆλυς ἐέρση
urn:cts:greekLit:tlg0012.tlg002.murray:5.468#ἐξ ὀλιγηπελίης δαμάσῃ κεκαφηότα θυμόν·
urn:cts:greekLit:tlg0012.tlg002.murray:5.469#αὔρη δʼ ἐκ ποταμοῦ ψυχρὴ πνέει ἠῶθι πρό.
urn:cts:greekLit:tlg0012.tlg002.murray:5.470#εἰ δέ κεν ἐς κλιτὺν ἀναβὰς καὶ δάσκιον ὕλην
urn:cts:greekLit:tlg0012.tlg002.murray:5.471#θάμνοις ἐν πυκινοῖσι καταδράθω, εἴ με μεθείη
urn:cts:greekLit:tlg0012.tlg002.murray:5.472#ῥῖγος καὶ κάματος, γλυκερὸς δέ μοι ὕπνος ἐπέλθῃ,
urn:cts:greekLit:tlg0012.tlg002.murray:5.473#δείδω, μὴ θήρεσσιν ἕλωρ καὶ κύρμα γένωμαι.
urn:cts:greekLit:tlg0012.tlg002.murray:5.474#ὣς ἄρα οἱ φρονέοντι δοάσσατο κέρδιον εἶναι·
urn:cts:greekLit:tlg0012.tlg002.murray:5.475#βῆ ῥʼ ἴμεν εἰς ὕλην· τὴν δὲ σχεδὸν ὕδατος εὗρεν
urn:cts:greekLit:tlg0012.tlg002.murray:5.476#ἐν περιφαινομένῳ· δοιοὺς δʼ ἄρʼ ὑπήλυθε θάμνους,
urn:cts:greekLit:tlg0012.tlg002.murray:5.477#ἐξ ὁμόθεν πεφυῶτας· ὁ μὲν φυλίης, ὁ δʼ ἐλαίης.
urn:cts:greekLit:tlg0012.tlg002.murray:5.478#τοὺς μὲν ἄρʼ οὔτʼ ἀνέμων διάη μένος ὑγρὸν ἀέντων,
urn:cts:greekLit:tlg0012.tlg002.murray:5.479#οὔτε ποτʼ ἠέλιος φαέθων ἀκτῖσιν ἔβαλλεν,
urn:cts:greekLit:tlg0012.tlg002.murray:5.480#οὔτʼ ὄμβρος περάασκε διαμπερές· ὣς ἄρα πυκνοὶ
urn:cts:greekLit:tlg0012.tlg002.murray:5.481#ἀλλήλοισιν ἔφυν ἐπαμοιβαδίς· οὓς ὑπʼ Ὀδυσσεὺς
urn:cts:greekLit:tlg0012.tlg002.murray:5.482#δύσετʼ. ἄφαρ δʼ εὐνὴν ἐπαμήσατο χερσὶ φίλῃσιν
urn:cts:greekLit:tlg0012.tlg002.murray:5.483#εὐρεῖαν· φύλλων γὰρ ἔην χύσις ἤλιθα πολλή,
urn:cts:greekLit:tlg0012.tlg002.murray:5.484#ὅσσον τʼ ἠὲ δύω ἠὲ τρεῖς ἄνδρας ἔρυσθαι
urn:cts:greekLit:tlg0012.tlg002.murray:5.485#ὥρῃ χειμερίῃ,  εἰ καὶ μάλα περ χαλεπαίνοι.
urn:cts:greekLit:tlg0012.tlg002.murray:5.486#τὴν μὲν ἰδὼν γήθησε πολύτλας δῖος Ὀδυσσεύς,
urn:cts:greekLit:tlg0012.tlg002.murray:5.487#ἐν δʼ ἄρα μέσσῃ λέκτο, χύσιν δʼ ἐπεχεύατο φύλλων.
urn:cts:greekLit:tlg0012.tlg002.murray:5.488#ὡς δʼ ὅτε τις δαλὸν σποδιῇ ἐνέκρυψε μελαίνῃ
urn:cts:greekLit:tlg0012.tlg002.murray:5.489#ἀγροῦ ἐπʼ ἐσχατιῆς, ᾧ μὴ πάρα γείτονες ἄλλοι,
urn:cts:greekLit:tlg0012.tlg002.murray:5.490#σπέρμα πυρὸς σώζων,  ἵνα μή ποθεν ἄλλοθεν αὔοι,
urn:cts:greekLit:tlg0012.tlg002.murray:5.491#ὣς Ὀδυσεὺς φύλλοισι καλύψατο· τῷ δʼ ἄρʼ Ἀθήνη
urn:cts:greekLit:tlg0012.tlg002.murray:5.492#ὕπνον ἐπʼ ὄμμασι χεῦʼ, ἵνα μιν παύσειε τάχιστα
urn:cts:greekLit:tlg0012.tlg002.murray:5.493#δυσπονέος καμάτοιο φίλα βλέφαρʼ ἀμφικαλύψας.
urn:cts:greekLit:tlg0012.tlg002.murray:6.1#ὣς ὁ μὲν ἔνθα καθεῦδε πολύτλας δῖος Ὀδυσσεὺς
urn:cts:greekLit:tlg0012.tlg002.murray:6.2#ὕπνῳ καὶ καμάτῳ ἀρημένος· αὐτὰρ Ἀθήνη
urn:cts:greekLit:tlg0012.tlg002.murray:6.3#βῆ ῥʼ ἐς Φαιήκων ἀνδρῶν δῆμόν τε πόλιν τε,
urn:cts:greekLit:tlg0012.tlg002.murray:6.4#οἳ πρὶν μέν ποτʼ ἔναιον ἐν εὐρυχόρῳ Ὑπερείῃ,
urn:cts:greekLit:tlg0012.tlg002.murray:6.5#ἀγχοῦ Κυκλώπων ἀνδρῶν ὑπερηνορεόντων,
urn:cts:greekLit:tlg0012.tlg002.murray:6.6#οἵ σφεας σινέσκοντο, βίηφι δὲ φέρτεροι ἦσαν.
urn:cts:greekLit:tlg0012.tlg002.murray:6.7#ἔνθεν ἀναστήσας ἄγε Ναυσίθοος θεοειδής,
urn:cts:greekLit:tlg0012.tlg002.murray:6.8#εἷσεν δὲ Σχερίῃ, ἑκὰς ἀνδρῶν ἀλφηστάων,
urn:cts:greekLit:tlg0012.tlg002.murray:6.9#ἀμφὶ δὲ τεῖχος ἔλασσε πόλει, καὶ ἐδείματο οἴκους,
urn:cts:greekLit:tlg0012.tlg002.murray:6.10#καὶ νηοὺς ποίησε θεῶν,  καὶ ἐδάσσατʼ ἀρούρας.
urn:cts:greekLit:tlg0012.tlg002.murray:6.11#ἀλλʼ ὁ μὲν ἤδη κηρὶ δαμεὶς Ἄϊδόσδε βεβήκει,
urn:cts:greekLit:tlg0012.tlg002.murray:6.12#Ἀλκίνοος δὲ τότʼ ἦρχε, θεῶν ἄπο μήδεα εἰδώς.
urn:cts:greekLit:tlg0012.tlg002.murray:6.13#τοῦ μὲν ἔβη πρὸς δῶμα θεά, γλαυκῶπις Ἀθήνη,
urn:cts:greekLit:tlg0012.tlg002.murray:6.14#νόστον Ὀδυσσῆι μεγαλήτορι μητιόωσα.
urn:cts:greekLit:tlg0012.tlg002.murray:6.15#βῆ δʼ ἴμεν ἐς θάλαμον πολυδαίδαλον,  ᾧ ἔνι κούρη
urn:cts:greekLit:tlg0012.tlg002.murray:6.16#κοιμᾶτʼ ἀθανάτῃσι φυὴν καὶ εἶδος ὁμοίη,
urn:cts:greekLit:tlg0012.tlg002.murray:6.17#Ναυσικάα, θυγάτηρ μεγαλήτορος Ἀλκινόοιο,
urn:cts:greekLit:tlg0012.tlg002.murray:6.18#πὰρ δὲ δύʼ ἀμφίπολοι, Χαρίτων ἄπο κάλλος ἔχουσαι,
urn:cts:greekLit:tlg0012.tlg002.murray:6.19#σταθμοῖιν ἑκάτερθε· θύραι δʼ ἐπέκειντο φαειναί.
urn:cts:greekLit:tlg0012.tlg002.murray:6.20#ἡ δʼ ἀνέμου ὡς πνοιὴ ἐπέσσυτο δέμνια κούρης,
urn:cts:greekLit:tlg0012.tlg002.murray:6.21#στῆ δʼ ἄρʼ ὑπὲρ κεφαλῆς, καί μιν πρὸς μῦθον ἔειπεν,
urn:cts:greekLit:tlg0012.tlg002.murray:6.22#εἰδομένη κούρῃ ναυσικλειτοῖο Δύμαντος,
urn:cts:greekLit:tlg0012.tlg002.murray:6.23#ἥ οἱ ὁμηλικίη μὲν ἔην, κεχάριστο δὲ θυμῷ.
urn:cts:greekLit:tlg0012.tlg002.murray:6.24#τῇ μιν ἐεισαμένη προσέφη γλαυκῶπις Ἀθήνη·
urn:cts:greekLit:tlg0012.tlg002.murray:6.25#Ναυσικάα,  τί νύ σʼ ὧδε μεθήμονα γείνατο μήτηρ;
urn:cts:greekLit:tlg0012.tlg002.murray:6.26#εἵματα μέν τοι κεῖται ἀκηδέα σιγαλόεντα,
urn:cts:greekLit:tlg0012.tlg002.murray:6.27#σοὶ δὲ γάμος σχεδόν ἐστιν, ἵνα χρὴ καλὰ μὲν αὐτὴν
urn:cts:greekLit:tlg0012.tlg002.murray:6.28#ἕννυσθαι, τὰ δὲ τοῖσι παρασχεῖν, οἵ κέ σʼ ἄγωνται.
urn:cts:greekLit:tlg0012.tlg002.murray:6.29#ἐκ γάρ τοι τούτων φάτις ἀνθρώπους ἀναβαίνει
urn:cts:greekLit:tlg0012.tlg002.murray:6.30#ἐσθλή,  χαίρουσιν δὲ πατὴρ καὶ πότνια μήτηρ.
urn:cts:greekLit:tlg0012.tlg002.murray:6.31#ἀλλʼ ἴομεν πλυνέουσαι ἅμʼ ἠοῖ φαινομένηφι·
urn:cts:greekLit:tlg0012.tlg002.murray:6.32#καί τοι ἐγὼ συνέριθος ἅμʼ ἕψομαι, ὄφρα τάχιστα
urn:cts:greekLit:tlg0012.tlg002.murray:6.33#ἐντύνεαι, ἐπεὶ οὔ τοι ἔτι δὴν παρθένος ἔσσεαι·
urn:cts:greekLit:tlg0012.tlg002.murray:6.34#ἤδη γάρ σε μνῶνται ἀριστῆες κατὰ δῆμον
urn:cts:greekLit:tlg0012.tlg002.murray:6.35#πάντων Φαιήκων,  ὅθι τοι γένος ἐστὶ καὶ αὐτῇ.
urn:cts:greekLit:tlg0012.tlg002.murray:6.36#ἀλλʼ ἄγʼ ἐπότρυνον πατέρα κλυτὸν ἠῶθι πρὸ
urn:cts:greekLit:tlg0012.tlg002.murray:6.37#ἡμιόνους καὶ ἄμαξαν ἐφοπλίσαι, ἥ κεν ἄγῃσι
urn:cts:greekLit:tlg0012.tlg002.murray:6.38#ζῶστρά τε καὶ πέπλους καὶ ῥήγεα σιγαλόεντα.
urn:cts:greekLit:tlg0012.tlg002.murray:6.39#καὶ δὲ σοὶ ὧδʼ αὐτῇ πολὺ κάλλιον ἠὲ πόδεσσιν
urn:cts:greekLit:tlg0012.tlg002.murray:6.40#ἔρχεσθαι· πολλὸν γὰρ ἀπὸ πλυνοί εἰσι πόληος.
urn:cts:greekLit:tlg0012.tlg002.murray:6.41#ἡ μὲν ἄρʼ ὣς εἰποῦσʼ ἀπέβη γλαυκῶπις Ἀθήνη
urn:cts:greekLit:tlg0012.tlg002.murray:6.42#Οὔλυμπόνδʼ, ὅθι φασὶ θεῶν ἕδος ἀσφαλὲς αἰεὶ
urn:cts:greekLit:tlg0012.tlg002.murray:6.43#ἔμμεναι. οὔτʼ ἀνέμοισι τινάσσεται οὔτε ποτʼ ὄμβρῳ
urn:cts:greekLit:tlg0012.tlg002.murray:6.44#δεύεται οὔτε χιὼν ἐπιπίλναται, ἀλλὰ μάλʼ αἴθρη
urn:cts:greekLit:tlg0012.tlg002.murray:6.45#πέπταται ἀνέφελος,  λευκὴ δʼ ἐπιδέδρομεν αἴγλη·
urn:cts:greekLit:tlg0012.tlg002.murray:6.46#τῷ ἔνι τέρπονται μάκαρες θεοὶ ἤματα πάντα.
urn:cts:greekLit:tlg0012.tlg002.murray:6.47#ἔνθʼ ἀπέβη γλαυκῶπις, ἐπεὶ διεπέφραδε κούρῃ.
urn:cts:greekLit:tlg0012.tlg002.murray:6.48#αὐτίκα δʼ Ἠὼς ἦλθεν ἐύθρονος, ἥ μιν ἔγειρε
urn:cts:greekLit:tlg0012.tlg002.murray:6.49#Ναυσικάαν ἐύπεπλον· ἄφαρ δʼ ἀπεθαύμασʼ ὄνειρον,
urn:cts:greekLit:tlg0012.tlg002.murray:6.50#βῆ δʼ ἰέναι διὰ δώμαθʼ,  ἵνʼ ἀγγείλειε τοκεῦσιν,
urn:cts:greekLit:tlg0012.tlg002.murray:6.51#πατρὶ φίλῳ καὶ μητρί· κιχήσατο δʼ ἔνδον ἐόντας·
urn:cts:greekLit:tlg0012.tlg002.murray:6.52#ἡ μὲν ἐπʼ ἐσχάρῃ ἧστο σὺν ἀμφιπόλοισι γυναιξὶν
urn:cts:greekLit:tlg0012.tlg002.murray:6.53#ἠλάκατα στρωφῶσʼ ἁλιπόρφυρα· τῷ δὲ θύραζε
urn:cts:greekLit:tlg0012.tlg002.murray:6.54#ἐρχομένῳ ξύμβλητο μετὰ κλειτοὺς βασιλῆας
urn:cts:greekLit:tlg0012.tlg002.murray:6.55#ἐς βουλήν,  ἵνα μιν κάλεον Φαίηκες ἀγαυοί.
urn:cts:greekLit:tlg0012.tlg002.murray:6.56#ἡ δὲ μάλʼ ἄγχι στᾶσα φίλον πατέρα προσέειπε·
urn:cts:greekLit:tlg0012.tlg002.murray:6.57#πάππα φίλʼ, οὐκ ἂν δή μοι ἐφοπλίσσειας ἀπήνην
urn:cts:greekLit:tlg0012.tlg002.murray:6.58#ὑψηλὴν ἐύκυκλον, ἵνα κλυτὰ εἵματʼ ἄγωμαι
urn:cts:greekLit:tlg0012.tlg002.murray:6.59#ἐς ποταμὸν πλυνέουσα, τά μοι ῥερυπωμένα κεῖται;
urn:cts:greekLit:tlg0012.tlg002.murray:6.60#καὶ δὲ σοὶ αὐτῷ ἔοικε μετὰ πρώτοισιν ἐόντα.
urn:cts:greekLit:tlg0012.tlg002.murray:6.61#βουλὰς βουλεύειν καθαρὰ χροΐ εἵματʼ ἔχοντα.
urn:cts:greekLit:tlg0012.tlg002.murray:6.62#πέντε δέ τοι φίλοι υἷες ἐνὶ μεγάροις γεγάασιν,
urn:cts:greekLit:tlg0012.tlg002.murray:6.63#οἱ δύʼ ὀπυίοντες, τρεῖς δʼ ἠίθεοι θαλέθοντες·
urn:cts:greekLit:tlg0012.tlg002.murray:6.64#οἱ δʼ αἰεὶ ἐθέλουσι νεόπλυτα εἵματʼ ἔχοντες
urn:cts:greekLit:tlg0012.tlg002.murray:6.65#ἐς χορὸν ἔρχεσθαι· τὰ δʼ ἐμῇ φρενὶ πάντα μέμηλεν.
urn:cts:greekLit:tlg0012.tlg002.murray:6.66#ὣς ἔφατʼ· αἴδετο γὰρ θαλερὸν γάμον ἐξονομῆναι
urn:cts:greekLit:tlg0012.tlg002.murray:6.67#πατρὶ φίλῳ. ὁ δὲ πάντα νόει καὶ ἀμείβετο μύθῳ·
urn:cts:greekLit:tlg0012.tlg002.murray:6.68#οὔτε τοι ἡμιόνων φθονέω, τέκος, οὔτε τευ ἄλλου.
urn:cts:greekLit:tlg0012.tlg002.murray:6.69#ἔρχευ· ἀτάρ τοι δμῶες ἐφοπλίσσουσιν ἀπήνην
urn:cts:greekLit:tlg0012.tlg002.murray:6.70#ὑψηλὴν ἐύκυκλον,  ὑπερτερίῃ ἀραρυῖαν.
urn:cts:greekLit:tlg0012.tlg002.murray:6.71#ὣς εἰπὼν δμώεσσιν ἐκέκλετο, τοὶ δʼ ἐπίθοντο.
urn:cts:greekLit:tlg0012.tlg002.murray:6.72#οἱ μὲν ἄρʼ ἐκτὸς ἄμαξαν ἐύτροχον ἡμιονείην
urn:cts:greekLit:tlg0012.tlg002.murray:6.73#ὥπλεον, ἡμιόνους θʼ ὕπαγον ζεῦξάν θʼ ὑπʼ ἀπήνῃ·
urn:cts:greekLit:tlg0012.tlg002.murray:6.74#κούρη δʼ ἐκ θαλάμοιο φέρεν ἐσθῆτα φαεινήν.
urn:cts:greekLit:tlg0012.tlg002.murray:6.75#καὶ τὴν μὲν κατέθηκεν ἐυξέστῳ ἐπʼ ἀπήνῃ,
urn:cts:greekLit:tlg0012.tlg002.murray:6.76#μήτηρ δʼ ἐν κίστῃ ἐτίθει μενοεικέʼ ἐδωδὴν
urn:cts:greekLit:tlg0012.tlg002.murray:6.77#παντοίην, ἐν δʼ ὄψα τίθει, ἐν δʼ οἶνον ἔχευεν
urn:cts:greekLit:tlg0012.tlg002.murray:6.78#ἀσκῷ ἐν αἰγείῳ· κούρη δʼ ἐπεβήσετʼ ἀπήνης.
urn:cts:greekLit:tlg0012.tlg002.murray:6.79#δῶκεν δὲ χρυσέῃ ἐν ληκύθῳ ὑγρὸν ἔλαιον,
urn:cts:greekLit:tlg0012.tlg002.murray:6.80#ἧος χυτλώσαιτο σὺν ἀμφιπόλοισι γυναιξίν.
urn:cts:greekLit:tlg0012.tlg002.murray:6.81#ἡ δʼ ἔλαβεν μάστιγα καὶ ἡνία σιγαλόεντα,
urn:cts:greekLit:tlg0012.tlg002.murray:6.82#μάστιξεν δʼ ἐλάαν· καναχὴ δʼ ἦν ἡμιόνοιιν.
urn:cts:greekLit:tlg0012.tlg002.murray:6.83#αἱ δʼ ἄμοτον τανύοντο, φέρον δʼ ἐσθῆτα καὶ αὐτήν,
urn:cts:greekLit:tlg0012.tlg002.murray:6.84#οὐκ οἴην, ἅμα τῇ γε καὶ ἀμφίπολοι κίον ἄλλαι.
urn:cts:greekLit:tlg0012.tlg002.murray:6.85#αἱ δʼ ὅτε δὴ ποταμοῖο ῥόον περικαλλέʼ ἵκοντο,
urn:cts:greekLit:tlg0012.tlg002.murray:6.86#ἔνθʼ ἦ τοι πλυνοὶ ἦσαν ἐπηετανοί, πολὺ δʼ ὕδωρ
urn:cts:greekLit:tlg0012.tlg002.murray:6.87#καλὸν ὑπεκπρόρεεν μάλα περ ῥυπόωντα καθῆραι,
urn:cts:greekLit:tlg0012.tlg002.murray:6.88#ἔνθʼ αἵ γʼ ἡμιόνους μὲν ὑπεκπροέλυσαν ἀπήνης.
urn:cts:greekLit:tlg0012.tlg002.murray:6.89#καὶ τὰς μὲν σεῦαν ποταμὸν πάρα δινήεντα
urn:cts:greekLit:tlg0012.tlg002.murray:6.90#τρώγειν ἄγρωστιν μελιηδέα· ταὶ δʼ ἀπʼ ἀπήνης
urn:cts:greekLit:tlg0012.tlg002.murray:6.91#εἵματα χερσὶν ἕλοντο καὶ ἐσφόρεον μέλαν ὕδωρ,
urn:cts:greekLit:tlg0012.tlg002.murray:6.92#στεῖβον δʼ ἐν βόθροισι θοῶς ἔριδα προφέρουσαι.
urn:cts:greekLit:tlg0012.tlg002.murray:6.93#αὐτὰρ ἐπεὶ πλῦνάν τε κάθηράν τε ῥύπα πάντα,
urn:cts:greekLit:tlg0012.tlg002.murray:6.94#ἑξείης πέτασαν παρὰ θῖνʼ ἁλός, ἧχι μάλιστα
urn:cts:greekLit:tlg0012.tlg002.murray:6.95#λάιγγας ποτὶ χέρσον ἀποπλύνεσκε θάλασσα.
urn:cts:greekLit:tlg0012.tlg002.murray:6.96#αἱ δὲ λοεσσάμεναι καὶ χρισάμεναι λίπʼ ἐλαίῳ
urn:cts:greekLit:tlg0012.tlg002.murray:6.97#δεῖπνον ἔπειθʼ εἵλοντο παρʼ ὄχθῃσιν ποταμοῖο,
urn:cts:greekLit:tlg0012.tlg002.murray:6.98#εἵματα δʼ ἠελίοιο μένον τερσήμεναι αὐγῇ.
urn:cts:greekLit:tlg0012.tlg002.murray:6.99#αὐτὰρ ἐπεὶ σίτου τάρφθεν δμῳαί τε καὶ αὐτή,
urn:cts:greekLit:tlg0012.tlg002.murray:6.100#σφαίρῃ ταὶ δʼ ἄρʼ ἔπαιζον,  ἀπὸ κρήδεμνα βαλοῦσαι·
urn:cts:greekLit:tlg0012.tlg002.murray:6.101#τῇσι δὲ Ναυσικάα λευκώλενος ἤρχετο μολπῆς.
urn:cts:greekLit:tlg0012.tlg002.murray:6.102#οἵη δʼ Ἄρτεμις εἶσι κατʼ οὔρεα ἰοχέαιρα,
urn:cts:greekLit:tlg0012.tlg002.murray:6.103#ἢ κατὰ Τηΰγετον περιμήκετον ἢ Ἐρύμανθον,
urn:cts:greekLit:tlg0012.tlg002.murray:6.104#τερπομένη κάπροισι καὶ ὠκείῃς ἐλάφοισι·
urn:cts:greekLit:tlg0012.tlg002.murray:6.105#τῇ δέ θʼ ἅμα νύμφαι,  κοῦραι Διὸς αἰγιόχοιο,
urn:cts:greekLit:tlg0012.tlg002.murray:6.106#ἀγρονόμοι παίζουσι, γέγηθε δέ τε φρένα Λητώ·
urn:cts:greekLit:tlg0012.tlg002.murray:6.107#πασάων δʼ ὑπὲρ ἥ γε κάρη ἔχει ἠδὲ μέτωπα,
urn:cts:greekLit:tlg0012.tlg002.murray:6.108#ῥεῖά τʼ ἀριγνώτη πέλεται, καλαὶ δέ τε πᾶσαι·
urn:cts:greekLit:tlg0012.tlg002.murray:6.109#ὣς ἥ γʼ ἀμφιπόλοισι μετέπρεπε παρθένος ἀδμής.
urn:cts:greekLit:tlg0012.tlg002.murray:6.110#ἀλλʼ ὅτε δὴ ἄρʼ ἔμελλε πάλιν οἶκόνδε νέεσθαι
urn:cts:greekLit:tlg0012.tlg002.murray:6.111#ζεύξασʼ ἡμιόνους πτύξασά τε εἵματα καλά,
urn:cts:greekLit:tlg0012.tlg002.murray:6.112#ἔνθʼ αὖτʼ ἄλλʼ ἐνόησε θεά, γλαυκῶπις Ἀθήνη,
urn:cts:greekLit:tlg0012.tlg002.murray:6.113#ὡς Ὀδυσεὺς ἔγροιτο, ἴδοι τʼ ἐυώπιδα κούρην,
urn:cts:greekLit:tlg0012.tlg002.murray:6.114#ἥ οἱ Φαιήκων ἀνδρῶν πόλιν ἡγήσαιτο.
urn:cts:greekLit:tlg0012.tlg002.murray:6.115#σφαῖραν ἔπειτʼ ἔρριψε μετʼ ἀμφίπολον βασίλεια·
urn:cts:greekLit:tlg0012.tlg002.murray:6.116#ἀμφιπόλου μὲν ἅμαρτε, βαθείῃ δʼ ἔμβαλε δίνῃ·
urn:cts:greekLit:tlg0012.tlg002.murray:6.117#αἱ δʼ ἐπὶ μακρὸν ἄυσαν· ὁ δʼ ἔγρετο δῖος Ὀδυσσεύς,
urn:cts:greekLit:tlg0012.tlg002.murray:6.118#ἑζόμενος δʼ ὥρμαινε κατὰ φρένα καὶ κατὰ θυμόν·
urn:cts:greekLit:tlg0012.tlg002.murray:6.119#ὤ μοι ἐγώ, τέων αὖτε βροτῶν ἐς γαῖαν ἱκάνω;
urn:cts:greekLit:tlg0012.tlg002.murray:6.120#ἦ ῥʼ οἵ γʼ ὑβρισταί τε καὶ ἄγριοι οὐδὲ δίκαιοι,
urn:cts:greekLit:tlg0012.tlg002.murray:6.121#ἦε φιλόξεινοι καί σφιν νόος ἐστὶ θεουδής;
urn:cts:greekLit:tlg0012.tlg002.murray:6.122#ὥς τέ με κουράων ἀμφήλυθε θῆλυς ἀυτή·
urn:cts:greekLit:tlg0012.tlg002.murray:6.123#νυμφάων, αἳ ἔχουσʼ ὀρέων αἰπεινὰ κάρηνα
urn:cts:greekLit:tlg0012.tlg002.murray:6.124#καὶ πηγὰς ποταμῶν καὶ πίσεα ποιήεντα.
urn:cts:greekLit:tlg0012.tlg002.murray:6.125#ἦ νύ που ἀνθρώπων εἰμὶ σχεδὸν αὐδηέντων;
urn:cts:greekLit:tlg0012.tlg002.murray:6.126#ἀλλʼ ἄγʼ ἐγὼν αὐτὸς πειρήσομαι ἠδὲ ἴδωμαι.
urn:cts:greekLit:tlg0012.tlg002.murray:6.127#ὣς εἰπὼν θάμνων ὑπεδύσετο δῖος Ὀδυσσεύς,
urn:cts:greekLit:tlg0012.tlg002.murray:6.128#ἐκ πυκινῆς δʼ ὕλης πτόρθον κλάσε χειρὶ παχείῃ
urn:cts:greekLit:tlg0012.tlg002.murray:6.129#φύλλων, ὡς ῥύσαιτο περὶ χροῒ μήδεα φωτός.
urn:cts:greekLit:tlg0012.tlg002.murray:6.130#βῆ δʼ ἴμεν ὥς τε λέων ὀρεσίτροφος ἀλκὶ πεποιθώς,
urn:cts:greekLit:tlg0012.tlg002.murray:6.131#ὅς τʼ εἶσʼ ὑόμενος καὶ ἀήμενος, ἐν δέ οἱ ὄσσε
urn:cts:greekLit:tlg0012.tlg002.murray:6.132#δαίεται· αὐτὰρ ὁ βουσὶ μετέρχεται ἢ ὀίεσσιν
urn:cts:greekLit:tlg0012.tlg002.murray:6.133#ἠὲ μετʼ ἀγροτέρας ἐλάφους· κέλεται δέ ἑ γαστὴρ
urn:cts:greekLit:tlg0012.tlg002.murray:6.134#μήλων πειρήσοντα καὶ ἐς πυκινὸν δόμον ἐλθεῖν·
urn:cts:greekLit:tlg0012.tlg002.murray:6.135#ὣς Ὀδυσεὺς κούρῃσιν ἐυπλοκάμοισιν ἔμελλε
urn:cts:greekLit:tlg0012.tlg002.murray:6.136#μίξεσθαι, γυμνός περ ἐών· χρειὼ γὰρ ἵκανε.
urn:cts:greekLit:tlg0012.tlg002.murray:6.137#σμερδαλέος δʼ αὐτῇσι φάνη κεκακωμένος ἅλμῃ,
urn:cts:greekLit:tlg0012.tlg002.murray:6.138#τρέσσαν δʼ ἄλλυδις ἄλλη ἐπʼ ἠιόνας προὐχούσας·
urn:cts:greekLit:tlg0012.tlg002.murray:6.139#οἴη δʼ Ἀλκινόου θυγάτηρ μένε· τῇ γὰρ Ἀθήνη
urn:cts:greekLit:tlg0012.tlg002.murray:6.140#θάρσος ἐνὶ φρεσὶ θῆκε καὶ ἐκ δέος εἵλετο γυίων.
urn:cts:greekLit:tlg0012.tlg002.murray:6.141#στῆ δʼ ἄντα σχομένη· ὁ δὲ μερμήριξεν Ὀδυσσεύς,
urn:cts:greekLit:tlg0012.tlg002.murray:6.142#ἢ γούνων λίσσοιτο λαβὼν ἐυώπιδα κούρην,
urn:cts:greekLit:tlg0012.tlg002.murray:6.143#ἦ αὔτως ἐπέεσσιν ἀποσταδὰ μειλιχίοισι
urn:cts:greekLit:tlg0012.tlg002.murray:6.144#λίσσοιτʼ, εἰ δείξειε πόλιν καὶ εἵματα δοίη.
urn:cts:greekLit:tlg0012.tlg002.murray:6.145#ὣς ἄρα οἱ φρονέοντι δοάσσατο κέρδιον εἶναι,
urn:cts:greekLit:tlg0012.tlg002.murray:6.146#λίσσεσθαι ἐπέεσσιν ἀποσταδὰ μειλιχίοισι,
urn:cts:greekLit:tlg0012.tlg002.murray:6.147#μή οἱ γοῦνα λαβόντι χολώσαιτο φρένα κούρη.
urn:cts:greekLit:tlg0012.tlg002.murray:6.148#αὐτίκα μειλίχιον καὶ κερδαλέον φάτο μῦθον.
urn:cts:greekLit:tlg0012.tlg002.murray:6.149#γουνοῦμαί σε, ἄνασσα· θεός νύ τις, ἦ βροτός ἐσσι;
urn:cts:greekLit:tlg0012.tlg002.murray:6.150#εἰ μέν τις θεός ἐσσι,  τοὶ οὐρανὸν εὐρὺν ἔχουσιν,
urn:cts:greekLit:tlg0012.tlg002.murray:6.151#Ἀρτέμιδί σε ἐγώ γε, Διὸς κούρῃ μεγάλοιο,
urn:cts:greekLit:tlg0012.tlg002.murray:6.152#εἶδός τε μέγεθός τε φυήν τʼ ἄγχιστα ἐίσκω·
urn:cts:greekLit:tlg0012.tlg002.murray:6.153#εἰ δέ τίς ἐσσι βροτῶν, τοὶ ἐπὶ χθονὶ ναιετάουσιν,
urn:cts:greekLit:tlg0012.tlg002.murray:6.154#τρὶς μάκαρες μὲν σοί γε πατὴρ καὶ πότνια μήτηρ,
urn:cts:greekLit:tlg0012.tlg002.murray:6.155#τρὶς μάκαρες δὲ κασίγνητοι· μάλα πού σφισι θυμὸς
urn:cts:greekLit:tlg0012.tlg002.murray:6.156#αἰὲν ἐυφροσύνῃσιν ἰαίνεται εἵνεκα σεῖο,
urn:cts:greekLit:tlg0012.tlg002.murray:6.157#λευσσόντων τοιόνδε θάλος χορὸν εἰσοιχνεῦσαν.
urn:cts:greekLit:tlg0012.tlg002.murray:6.158#κεῖνος δʼ αὖ περὶ κῆρι μακάρτατος ἔξοχον ἄλλων,
urn:cts:greekLit:tlg0012.tlg002.murray:6.159#ὅς κέ σʼ ἐέδνοισι βρίσας οἶκόνδʼ ἀγάγηται.
urn:cts:greekLit:tlg0012.tlg002.murray:6.160#οὐ γάρ πω τοιοῦτον ἴδον βροτὸν ὀφθαλμοῖσιν,
urn:cts:greekLit:tlg0012.tlg002.murray:6.161#οὔτʼ ἄνδρʼ οὔτε γυναῖκα· σέβας μʼ ἔχει εἰσορόωντα.
urn:cts:greekLit:tlg0012.tlg002.murray:6.162#Δήλῳ δή ποτε τοῖον Ἀπόλλωνος παρὰ βωμῷ
urn:cts:greekLit:tlg0012.tlg002.murray:6.163#φοίνικος νέον ἔρνος ἀνερχόμενον ἐνόησα·
urn:cts:greekLit:tlg0012.tlg002.murray:6.164#ἦλθον γὰρ καὶ κεῖσε, πολὺς δέ μοι ἕσπετο λαός,
urn:cts:greekLit:tlg0012.tlg002.murray:6.165#τὴν ὁδὸν ᾗ δὴ μέλλεν ἐμοὶ κακὰ κήδεʼ ἔσεσθαι.
urn:cts:greekLit:tlg0012.tlg002.murray:6.166#ὣς δʼ αὔτως καὶ κεῖνο ἰδὼν ἐτεθήπεα θυμῷ
urn:cts:greekLit:tlg0012.tlg002.murray:6.167#δήν, ἐπεὶ οὔ πω τοῖον ἀνήλυθεν ἐκ δόρυ γαίης,
urn:cts:greekLit:tlg0012.tlg002.murray:6.168#ὡς σέ, γύναι, ἄγαμαί τε τέθηπά τε, δείδια δʼ αἰνῶς
urn:cts:greekLit:tlg0012.tlg002.murray:6.169#γούνων ἅψασθαι· χαλεπὸν δέ με πένθος ἱκάνει.
urn:cts:greekLit:tlg0012.tlg002.murray:6.170#χθιζὸς ἐεικοστῷ φύγον ἤματι οἴνοπα πόντον·
urn:cts:greekLit:tlg0012.tlg002.murray:6.171#τόφρα δέ μʼ αἰεὶ κῦμʼ ἐφόρει κραιπναί τε θύελλαι
urn:cts:greekLit:tlg0012.tlg002.murray:6.172#νήσου ἀπʼ Ὠγυγίης. νῦν δʼ ἐνθάδε κάββαλε δαίμων,
urn:cts:greekLit:tlg0012.tlg002.murray:6.173#ὄφρʼ ἔτι που καὶ τῇδε πάθω κακόν· οὐ γὰρ ὀίω
urn:cts:greekLit:tlg0012.tlg002.murray:6.174#παύσεσθʼ, ἀλλʼ ἔτι πολλὰ θεοὶ τελέουσι πάροιθεν.
urn:cts:greekLit:tlg0012.tlg002.murray:6.175#ἀλλά,  ἄνασσʼ, ἐλέαιρε· σὲ γὰρ κακὰ πολλὰ μογήσας
urn:cts:greekLit:tlg0012.tlg002.murray:6.176#ἐς πρώτην ἱκόμην, τῶν δʼ ἄλλων οὔ τινα οἶδα
urn:cts:greekLit:tlg0012.tlg002.murray:6.177#ἀνθρώπων, οἳ τήνδε πόλιν καὶ γαῖαν ἔχουσιν.
urn:cts:greekLit:tlg0012.tlg002.murray:6.178#ἄστυ δέ μοι δεῖξον, δὸς δὲ ῥάκος ἀμφιβαλέσθαι,
urn:cts:greekLit:tlg0012.tlg002.murray:6.179#εἴ τί που εἴλυμα σπείρων ἔχες ἐνθάδʼ ἰοῦσα.
urn:cts:greekLit:tlg0012.tlg002.murray:6.180#σοὶ δὲ θεοὶ τόσα δοῖεν ὅσα φρεσὶ σῇσι μενοινᾷς,
urn:cts:greekLit:tlg0012.tlg002.murray:6.181#ἄνδρα τε καὶ οἶκον, καὶ ὁμοφροσύνην ὀπάσειαν
urn:cts:greekLit:tlg0012.tlg002.murray:6.182#ἐσθλήν· οὐ μὲν γὰρ τοῦ γε κρεῖσσον καὶ ἄρειον,
urn:cts:greekLit:tlg0012.tlg002.murray:6.183#ἢ ὅθʼ ὁμοφρονέοντε νοήμασιν οἶκον ἔχητον
urn:cts:greekLit:tlg0012.tlg002.murray:6.184#ἀνὴρ ἠδὲ γυνή· πόλλʼ ἄλγεα δυσμενέεσσι,
urn:cts:greekLit:tlg0012.tlg002.murray:6.185#χάρματα δʼ εὐμενέτῃσι,  μάλιστα δέ τʼ ἔκλυον αὐτοί.
urn:cts:greekLit:tlg0012.tlg002.murray:6.186#τὸν δʼ αὖ Ναυσικάα λευκώλενος ἀντίον ηὔδα·
urn:cts:greekLit:tlg0012.tlg002.murray:6.187#ξεῖνʼ, ἐπεὶ οὔτε κακῷ οὔτʼ ἄφρονι φωτὶ ἔοικας·
urn:cts:greekLit:tlg0012.tlg002.murray:6.188#Ζεὺς δʼ αὐτὸς νέμει ὄλβον Ὀλύμπιος ἀνθρώποισιν,
urn:cts:greekLit:tlg0012.tlg002.murray:6.189#ἐσθλοῖς ἠδὲ κακοῖσιν, ὅπως ἐθέλῃσιν, ἑκάστῳ·
urn:cts:greekLit:tlg0012.tlg002.murray:6.190#καί που σοὶ τάδʼ ἔδωκε,  σὲ δὲ χρὴ τετλάμεν ἔμπης.
urn:cts:greekLit:tlg0012.tlg002.murray:6.191#νῦν δʼ, ἐπεὶ ἡμετέρην τε πόλιν καὶ γαῖαν ἱκάνεις,
urn:cts:greekLit:tlg0012.tlg002.murray:6.192#οὔτʼ οὖν ἐσθῆτος δευήσεαι οὔτε τευ ἄλλου,
urn:cts:greekLit:tlg0012.tlg002.murray:6.193#ὧν ἐπέοιχʼ ἱκέτην ταλαπείριον ἀντιάσαντα.
urn:cts:greekLit:tlg0012.tlg002.murray:6.194#ἄστυ δέ τοι δείξω, ἐρέω δέ τοι οὔνομα λαῶν.
urn:cts:greekLit:tlg0012.tlg002.murray:6.195#Φαίηκες μὲν τήνδε πόλιν καὶ γαῖαν ἔχουσιν,
urn:cts:greekLit:tlg0012.tlg002.murray:6.196#εἰμὶ δʼ ἐγὼ θυγάτηρ μεγαλήτορος Ἀλκινόοιο,
urn:cts:greekLit:tlg0012.tlg002.murray:6.197#τοῦ δʼ ἐκ Φαιήκων ἔχεται κάρτος τε βίη τε.
urn:cts:greekLit:tlg0012.tlg002.murray:6.198#ἦ ῥα καὶ ἀμφιπόλοισιν ἐυπλοκάμοισι κέλευσε·
urn:cts:greekLit:tlg0012.tlg002.murray:6.199#στῆτέ μοι, ἀμφίπολοι· πόσε φεύγετε φῶτα ἰδοῦσαι;
urn:cts:greekLit:tlg0012.tlg002.murray:6.200#ἦ μή πού τινα δυσμενέων φάσθʼ ἔμμεναι ἀνδρῶν;
urn:cts:greekLit:tlg0012.tlg002.murray:6.201#οὐκ ἔσθʼ οὗτος ἀνὴρ διερὸς βροτὸς οὐδὲ γένηται,
urn:cts:greekLit:tlg0012.tlg002.murray:6.202#ὅς κεν Φαιήκων ἀνδρῶν ἐς γαῖαν ἵκηται
urn:cts:greekLit:tlg0012.tlg002.murray:6.203#δηιοτῆτα φέρων· μάλα γὰρ φίλοι ἀθανάτοισιν.
urn:cts:greekLit:tlg0012.tlg002.murray:6.204#οἰκέομεν δʼ ἀπάνευθε πολυκλύστῳ ἐνὶ πόντῳ,
urn:cts:greekLit:tlg0012.tlg002.murray:6.205#ἔσχατοι,  οὐδέ τις ἄμμι βροτῶν ἐπιμίσγεται ἄλλος.
urn:cts:greekLit:tlg0012.tlg002.murray:6.206#ἀλλʼ ὅδε τις δύστηνος ἀλώμενος ἐνθάδʼ ἱκάνει,
urn:cts:greekLit:tlg0012.tlg002.murray:6.207#τὸν νῦν χρὴ κομέειν· πρὸς γὰρ Διός εἰσιν ἅπαντες
urn:cts:greekLit:tlg0012.tlg002.murray:6.208#ξεῖνοί τε πτωχοί τε, δόσις δʼ ὀλίγη τε φίλη τε.
urn:cts:greekLit:tlg0012.tlg002.murray:6.209#ἀλλὰ δότʼ, ἀμφίπολοι, ξείνῳ βρῶσίν τε πόσιν τε,
urn:cts:greekLit:tlg0012.tlg002.murray:6.210#λούσατέ τʼ ἐν ποταμῷ,  ὅθʼ ἐπὶ σκέπας ἔστʼ ἀνέμοιο.
urn:cts:greekLit:tlg0012.tlg002.murray:6.211#ὣς ἔφαθʼ, αἱ δʼ ἔσταν τε καὶ ἀλλήλῃσι κέλευσαν,
urn:cts:greekLit:tlg0012.tlg002.murray:6.212#κὰδ δʼ ἄρʼ Ὀδυσσῆʼ εἷσαν ἐπὶ σκέπας, ὡς ἐκέλευσεν
urn:cts:greekLit:tlg0012.tlg002.murray:6.213#Ναυσικάα θυγάτηρ μεγαλήτορος Ἀλκινόοιο·
urn:cts:greekLit:tlg0012.tlg002.murray:6.214#πὰρ δʼ ἄρα οἱ φᾶρός τε χιτῶνά τε εἵματʼ ἔθηκαν,
urn:cts:greekLit:tlg0012.tlg002.murray:6.215#δῶκαν δὲ χρυσέῃ ἐν ληκύθῳ ὑγρὸν ἔλαιον,
urn:cts:greekLit:tlg0012.tlg002.murray:6.216#ἤνωγον δʼ ἄρα μιν λοῦσθαι ποταμοῖο ῥοῇσιν.
urn:cts:greekLit:tlg0012.tlg002.murray:6.217#δή ῥα τότʼ ἀμφιπόλοισι μετηύδα δῖος Ὀδυσσεύς·
urn:cts:greekLit:tlg0012.tlg002.murray:6.218#ἀμφίπολοι, στῆθʼ οὕτω ἀπόπροθεν, ὄφρʼ ἐγὼ αὐτὸς
urn:cts:greekLit:tlg0012.tlg002.murray:6.219#ἅλμην ὤμοιιν ἀπολούσομαι, ἀμφὶ δʼ ἐλαίῳ
urn:cts:greekLit:tlg0012.tlg002.murray:6.220#χρίσομαι· ἦ γὰρ δηρὸν ἀπὸ χροός ἐστιν ἀλοιφή.
urn:cts:greekLit:tlg0012.tlg002.murray:6.221#ἄντην δʼ οὐκ ἂν ἐγώ γε λοέσσομαι· αἰδέομαι γὰρ
urn:cts:greekLit:tlg0012.tlg002.murray:6.222#γυμνοῦσθαι κούρῃσιν ἐυπλοκάμοισι μετελθών.
urn:cts:greekLit:tlg0012.tlg002.murray:6.223#ὣς ἔφαθʼ, αἱ δʼ ἀπάνευθεν ἴσαν, εἶπον δʼ ἄρα κούρῃ.
urn:cts:greekLit:tlg0012.tlg002.murray:6.224#αὐτὰρ ὁ ἐκ ποταμοῦ χρόα νίζετο δῖος Ὀδυσσεὺς
urn:cts:greekLit:tlg0012.tlg002.murray:6.225#ἅλμην,  ἥ οἱ νῶτα καὶ εὐρέας ἄμπεχεν ὤμους,
urn:cts:greekLit:tlg0012.tlg002.murray:6.226#ἐκ κεφαλῆς δʼ ἔσμηχεν ἁλὸς χνόον ἀτρυγέτοιο.
urn:cts:greekLit:tlg0012.tlg002.murray:6.227#αὐτὰρ ἐπεὶ δὴ πάντα λοέσσατο καὶ λίπʼ ἄλειψεν,
urn:cts:greekLit:tlg0012.tlg002.murray:6.228#ἀμφὶ δὲ εἵματα ἕσσαθʼ ἅ οἱ πόρε παρθένος ἀδμής,
urn:cts:greekLit:tlg0012.tlg002.murray:6.229#τὸν μὲν Ἀθηναίη θῆκεν Διὸς ἐκγεγαυῖα
urn:cts:greekLit:tlg0012.tlg002.murray:6.230#μείζονά τʼ εἰσιδέειν καὶ πάσσονα,  κὰδ δὲ κάρητος
urn:cts:greekLit:tlg0012.tlg002.murray:6.231#οὔλας ἧκε κόμας, ὑακινθίνῳ ἄνθει ὁμοίας.
urn:cts:greekLit:tlg0012.tlg002.murray:6.232#ὡς δʼ ὅτε τις χρυσὸν περιχεύεται ἀργύρῳ ἀνὴρ
urn:cts:greekLit:tlg0012.tlg002.murray:6.233#ἴδρις, ὃν Ἥφαιστος δέδαεν καὶ Παλλὰς Ἀθήνη
urn:cts:greekLit:tlg0012.tlg002.murray:6.234#τέχνην παντοίην, χαρίεντα δὲ ἔργα τελείει,
urn:cts:greekLit:tlg0012.tlg002.murray:6.235#ὣς ἄρα τῷ κατέχευε χάριν κεφαλῇ τε καὶ ὤμοις.
urn:cts:greekLit:tlg0012.tlg002.murray:6.236#ἕζετʼ ἔπειτʼ ἀπάνευθε κιὼν ἐπὶ θῖνα θαλάσσης,
urn:cts:greekLit:tlg0012.tlg002.murray:6.237#κάλλεϊ καὶ χάρισι στίλβων· θηεῖτο δὲ κούρη.
urn:cts:greekLit:tlg0012.tlg002.murray:6.238#δή ῥα τότʼ ἀμφιπόλοισιν ἐυπλοκάμοισι μετηύδα·
urn:cts:greekLit:tlg0012.tlg002.murray:6.239#κλῦτέ μευ, ἀμφίπολοι λευκώλενοι, ὄφρα τι εἴπω.
urn:cts:greekLit:tlg0012.tlg002.murray:6.240#οὐ πάντων ἀέκητι θεῶν,  οἳ Ὄλυμπον ἔχουσιν,
urn:cts:greekLit:tlg0012.tlg002.murray:6.241#Φαιήκεσσʼ ὅδʼ ἀνὴρ ἐπιμίσγεται ἀντιθέοισι·
urn:cts:greekLit:tlg0012.tlg002.murray:6.242#πρόσθεν μὲν γὰρ δή μοι ἀεικέλιος δέατʼ εἶναι,
urn:cts:greekLit:tlg0012.tlg002.murray:6.243#νῦν δὲ θεοῖσιν ἔοικε, τοὶ οὐρανὸν εὐρὺν ἔχουσιν.
urn:cts:greekLit:tlg0012.tlg002.murray:6.244#αἲ γὰρ ἐμοὶ τοιόσδε πόσις κεκλημένος εἴη
urn:cts:greekLit:tlg0012.tlg002.murray:6.245#ἐνθάδε ναιετάων,  καὶ οἱ ἅδοι αὐτόθι μίμνειν.
urn:cts:greekLit:tlg0012.tlg002.murray:6.246#ἀλλὰ δότʼ, ἀμφίπολοι, ξείνῳ βρῶσίν τε πόσιν τε.
urn:cts:greekLit:tlg0012.tlg002.murray:6.247#ὣς ἔφαθʼ, αἱ δʼ ἄρα τῆς μάλα μὲν κλύον ἠδʼ ἐπίθοντο,
urn:cts:greekLit:tlg0012.tlg002.murray:6.248#πὰρ δʼ ἄρʼ Ὀδυσσῆι ἔθεσαν βρῶσίν τε πόσιν τε.
urn:cts:greekLit:tlg0012.tlg002.murray:6.249#ἦ τοι ὁ πῖνε καὶ ἦσθε πολύτλας δῖος Ὀδυσσεὺς
urn:cts:greekLit:tlg0012.tlg002.murray:6.250#ἁρπαλέως· δηρὸν γὰρ ἐδητύος ἦεν ἄπαστος.
urn:cts:greekLit:tlg0012.tlg002.murray:6.251#αὐτὰρ Ναυσικάα λευκώλενος ἄλλʼ ἐνόησεν·
urn:cts:greekLit:tlg0012.tlg002.murray:6.252#εἵματʼ ἄρα πτύξασα τίθει καλῆς ἐπʼ ἀπήνης,
urn:cts:greekLit:tlg0012.tlg002.murray:6.253#ζεῦξεν δʼ ἡμιόνους κρατερώνυχας, ἂν δʼ ἔβη αὐτή,
urn:cts:greekLit:tlg0012.tlg002.murray:6.254#ὤτρυνεν δʼ Ὀδυσῆα, ἔπος τʼ ἔφατʼ ἔκ τʼ ὀνόμαζεν·
urn:cts:greekLit:tlg0012.tlg002.murray:6.255#ὄρσεο δὴ νῦν, ξεῖνε, πόλινδʼ ἴμεν ὄφρα σε πέμψω
urn:cts:greekLit:tlg0012.tlg002.murray:6.256#πατρὸς ἐμοῦ πρὸς δῶμα δαΐφρονος,  ἔνθα σέ φημι
urn:cts:greekLit:tlg0012.tlg002.murray:6.257#πάντων Φαιήκων εἰδησέμεν ὅσσοι ἄριστοι.
urn:cts:greekLit:tlg0012.tlg002.murray:6.258#ἀλλὰ μάλʼ ὧδʼ ἔρδειν, δοκέεις δέ μοι οὐκ ἀπινύσσειν·
urn:cts:greekLit:tlg0012.tlg002.murray:6.259#ὄφρʼ ἂν μέν κʼ ἀγροὺς ἴομεν καὶ ἔργʼ ἀνθρώπων,
urn:cts:greekLit:tlg0012.tlg002.murray:6.260#τόφρα σὺν ἀμφιπόλοισι μεθʼ ἡμιόνους καὶ ἄμαξαν
urn:cts:greekLit:tlg0012.tlg002.murray:6.261#καρπαλίμως ἔρχεσθαι· ἐγὼ δʼ ὁδὸν ἡγεμονεύσω.
urn:cts:greekLit:tlg0012.tlg002.murray:6.262#αὐτὰρ ἐπὴν πόλιος ἐπιβήομεν, ἣν πέρι πύργος
urn:cts:greekLit:tlg0012.tlg002.murray:6.263#ὑψηλός, καλὸς δὲ λιμὴν ἑκάτερθε πόληος,
urn:cts:greekLit:tlg0012.tlg002.murray:6.264#λεπτὴ δʼ εἰσίθμη· νῆες δʼ ὁδὸν ἀμφιέλισσαι
urn:cts:greekLit:tlg0012.tlg002.murray:6.265#εἰρύαται· πᾶσιν γὰρ ἐπίστιόν ἐστιν ἑκάστῳ.
urn:cts:greekLit:tlg0012.tlg002.murray:6.266#ἔνθα δέ τέ σφʼ ἀγορὴ καλὸν Ποσιδήιον ἀμφίς,
urn:cts:greekLit:tlg0012.tlg002.murray:6.267#ῥυτοῖσιν λάεσσι κατωρυχέεσσʼ ἀραρυῖα.
urn:cts:greekLit:tlg0012.tlg002.murray:6.268#ἔνθα δὲ νηῶν ὅπλα μελαινάων ἀλέγουσι,
urn:cts:greekLit:tlg0012.tlg002.murray:6.269#πείσματα καὶ σπεῖρα, καὶ ἀποξύνουσιν ἐρετμά.
urn:cts:greekLit:tlg0012.tlg002.murray:6.270#οὐ γὰρ Φαιήκεσσι μέλει βιὸς οὐδὲ φαρέτρη,
urn:cts:greekLit:tlg0012.tlg002.murray:6.271#ἀλλʼ ἱστοὶ καὶ ἐρετμὰ νεῶν καὶ νῆες ἐῖσαι,
urn:cts:greekLit:tlg0012.tlg002.murray:6.272#ᾗσιν ἀγαλλόμενοι πολιὴν περόωσι θάλασσαν.
urn:cts:greekLit:tlg0012.tlg002.murray:6.273#τῶν ἀλεείνω φῆμιν ἀδευκέα, μή τις ὀπίσσω
urn:cts:greekLit:tlg0012.tlg002.murray:6.274#μωμεύῃ· μάλα δʼ εἰσὶν ὑπερφίαλοι κατὰ δῆμον·
urn:cts:greekLit:tlg0012.tlg002.murray:6.275#καί νύ τις ὧδʼ εἴπῃσι κακώτερος ἀντιβολήσας·
urn:cts:greekLit:tlg0012.tlg002.murray:6.276#τίς δʼ ὅδε Ναυσικάᾳ ἕπεται καλός τε μέγας τε
urn:cts:greekLit:tlg0012.tlg002.murray:6.277#ξεῖνος; ποῦ δέ μιν εὗρε; πόσις νύ οἱ ἔσσεται αὐτῇ.
urn:cts:greekLit:tlg0012.tlg002.murray:6.278#ἦ τινά που πλαγχθέντα κομίσσατο ἧς ἀπὸ νηὸς
urn:cts:greekLit:tlg0012.tlg002.murray:6.279#ἀνδρῶν τηλεδαπῶν, ἐπεὶ οὔ τινες ἐγγύθεν εἰσίν·
urn:cts:greekLit:tlg0012.tlg002.murray:6.280#ἤ τίς οἱ εὐξαμένῃ πολυάρητος θεὸς ἦλθεν
urn:cts:greekLit:tlg0012.tlg002.murray:6.281#οὐρανόθεν καταβάς, ἕξει δέ μιν ἤματα πάντα.
urn:cts:greekLit:tlg0012.tlg002.murray:6.282#βέλτερον, εἰ καὐτή περ ἐποιχομένη πόσιν εὗρεν
urn:cts:greekLit:tlg0012.tlg002.murray:6.283#ἄλλοθεν· ἦ γὰρ τούσδε γʼ ἀτιμάζει κατὰ δῆμον
urn:cts:greekLit:tlg0012.tlg002.murray:6.284#Φαίηκας, τοί μιν μνῶνται πολέες τε καὶ ἐσθλοί.
urn:cts:greekLit:tlg0012.tlg002.murray:6.285#ὣς ἐρέουσιν,  ἐμοὶ δέ κʼ ὀνείδεα ταῦτα γένοιτο.
urn:cts:greekLit:tlg0012.tlg002.murray:6.286#καὶ δʼ ἄλλῃ νεμεσῶ, ἥ τις τοιαῦτά γε ῥέζοι,
urn:cts:greekLit:tlg0012.tlg002.murray:6.287#ἥ τʼ ἀέκητι φίλων πατρὸς καὶ μητρὸς ἐόντων,
urn:cts:greekLit:tlg0012.tlg002.murray:6.288#ἀνδράσι μίσγηται, πρίν γʼ ἀμφάδιον γάμον ἐλθεῖν.
urn:cts:greekLit:tlg0012.tlg002.murray:6.289#ξεῖνε, σὺ δʼ ὦκʼ ἐμέθεν ξυνίει ἔπος, ὄφρα τάχιστα
urn:cts:greekLit:tlg0012.tlg002.murray:6.290#πομπῆς καὶ νόστοιο τύχῃς παρὰ πατρὸς ἐμοῖο.
urn:cts:greekLit:tlg0012.tlg002.murray:6.291#δήεις ἀγλαὸν ἄλσος Ἀθήνης ἄγχι κελεύθου
urn:cts:greekLit:tlg0012.tlg002.murray:6.292#αἰγείρων· ἐν δὲ κρήνη νάει, ἀμφὶ δὲ λειμών·
urn:cts:greekLit:tlg0012.tlg002.murray:6.293#ἔνθα δὲ πατρὸς ἐμοῦ τέμενος τεθαλυῖά τʼ ἀλωή,
urn:cts:greekLit:tlg0012.tlg002.murray:6.294#τόσσον ἀπὸ πτόλιος, ὅσσον τε γέγωνε βοήσας.
urn:cts:greekLit:tlg0012.tlg002.murray:6.295#ἔνθα καθεζόμενος μεῖναι χρόνον,  εἰς ὅ κεν ἡμεῖς
urn:cts:greekLit:tlg0012.tlg002.murray:6.296#ἄστυδε ἔλθωμεν καὶ ἱκώμεθα δώματα πατρός.
urn:cts:greekLit:tlg0012.tlg002.murray:6.297#αὐτὰρ ἐπὴν ἡμέας ἔλπῃ ποτὶ δώματʼ ἀφῖχθαι,
urn:cts:greekLit:tlg0012.tlg002.murray:6.298#καὶ τότε Φαιήκων ἴμεν ἐς πόλιν ἠδʼ ἐρέεσθαι
urn:cts:greekLit:tlg0012.tlg002.murray:6.299#δώματα πατρὸς ἐμοῦ μεγαλήτορος Ἀλκινόοιο.
urn:cts:greekLit:tlg0012.tlg002.murray:6.300#ῥεῖα δʼ ἀρίγνωτʼ ἐστί,  καὶ ἂν πάϊς ἡγήσαιτο
urn:cts:greekLit:tlg0012.tlg002.murray:6.301#νήπιος· οὐ μὲν γάρ τι ἐοικότα τοῖσι τέτυκται
urn:cts:greekLit:tlg0012.tlg002.murray:6.302#δώματα Φαιήκων, οἷος δόμος Ἀλκινόοιο
urn:cts:greekLit:tlg0012.tlg002.murray:6.303#ἥρωος. ἀλλʼ ὁπότʼ ἄν σε δόμοι κεκύθωσι καὶ αὐλή,
urn:cts:greekLit:tlg0012.tlg002.murray:6.304#ὦκα μάλα μεγάροιο διελθέμεν, ὄφρʼ ἂν ἵκηαι
urn:cts:greekLit:tlg0012.tlg002.murray:6.305#μητέρʼ ἐμήν· ἡ δʼ ἧσται ἐπʼ ἐσχάρῃ ἐν πυρὸς αὐγῇ,
urn:cts:greekLit:tlg0012.tlg002.murray:6.306#ἠλάκατα στρωφῶσʼ ἁλιπόρφυρα, θαῦμα ἰδέσθαι,
urn:cts:greekLit:tlg0012.tlg002.murray:6.307#κίονι κεκλιμένη· δμωαὶ δέ οἱ εἵατʼ ὄπισθεν.
urn:cts:greekLit:tlg0012.tlg002.murray:6.308#ἔνθα δὲ πατρὸς ἐμοῖο θρόνος ποτικέκλιται αὐτῇ,
urn:cts:greekLit:tlg0012.tlg002.murray:6.309#τῷ ὅ γε οἰνοποτάζει ἐφήμενος ἀθάνατος ὥς.
urn:cts:greekLit:tlg0012.tlg002.murray:6.310#τὸν παραμειψάμενος μητρὸς περὶ γούνασι χεῖρας
urn:cts:greekLit:tlg0012.tlg002.murray:6.311#βάλλειν ἡμετέρης, ἵνα νόστιμον ἦμαρ ἴδηαι
urn:cts:greekLit:tlg0012.tlg002.murray:6.312#χαίρων καρπαλίμως, εἰ καὶ μάλα τηλόθεν ἐσσί.
urn:cts:greekLit:tlg0012.tlg002.murray:6.313#εἴ κέν τοι κείνη γε φίλα φρονέῃσʼ ἐνὶ θυμῷ,
urn:cts:greekLit:tlg0012.tlg002.murray:6.314#ἐλπωρή τοι ἔπειτα φίλους τʼ ἰδέειν καὶ ἱκέσθαι
urn:cts:greekLit:tlg0012.tlg002.murray:6.315#οἶκον ἐυκτίμενον καὶ σὴν ἐς πατρίδα γαῖαν.
urn:cts:greekLit:tlg0012.tlg002.murray:6.316#ὣς ἄρα φωνήσασʼ ἵμασεν μάστιγι φαεινῇ
urn:cts:greekLit:tlg0012.tlg002.murray:6.317#ἡμιόνους· αἱ δʼ ὦκα λίπον ποταμοῖο ῥέεθρα.
urn:cts:greekLit:tlg0012.tlg002.murray:6.318#αἱ δʼ ἐὺ μὲν τρώχων, ἐὺ δὲ πλίσσοντο πόδεσσιν·
urn:cts:greekLit:tlg0012.tlg002.murray:6.319#ἡ δὲ μάλʼ ἡνιόχευεν, ὅπως ἅμʼ ἑποίατο πεζοὶ
urn:cts:greekLit:tlg0012.tlg002.murray:6.320#ἀμφίπολοί τʼ Ὀδυσεύς τε, νόῳ δʼ ἐπέβαλλεν ἱμάσθλην.
urn:cts:greekLit:tlg0012.tlg002.murray:6.321#δύσετό τʼ ἠέλιος καὶ τοὶ κλυτὸν ἄλσος ἵκοντο
urn:cts:greekLit:tlg0012.tlg002.murray:6.322#ἱρὸν Ἀθηναίης, ἵνʼ ἄρʼ ἕζετο δῖος Ὀδυσσεύς.
urn:cts:greekLit:tlg0012.tlg002.murray:6.323#αὐτίκʼ ἔπειτʼ ἠρᾶτο Διὸς κούρῃ μεγάλοιο·
urn:cts:greekLit:tlg0012.tlg002.murray:6.324#κλῦθί μευ, αἰγιόχοιο Διὸς τέκος, Ἀτρυτώνη·
urn:cts:greekLit:tlg0012.tlg002.murray:6.325#νῦν δή πέρ μευ ἄκουσον,  ἐπεὶ πάρος οὔ ποτʼ ἄκουσας
urn:cts:greekLit:tlg0012.tlg002.murray:6.326#ῥαιομένου, ὅτε μʼ ἔρραιε κλυτὸς ἐννοσίγαιος.
urn:cts:greekLit:tlg0012.tlg002.murray:6.327#δός μʼ ἐς Φαίηκας φίλον ἐλθεῖν ἠδʼ ἐλεεινόν.
urn:cts:greekLit:tlg0012.tlg002.murray:6.328#ὣς ἔφατʼ εὐχόμενος, τοῦ δʼ ἔκλυε Παλλὰς Ἀθήνη.
urn:cts:greekLit:tlg0012.tlg002.murray:6.329#αὐτῷ δʼ οὔ πω φαίνετʼ ἐναντίη· αἴδετο γάρ ῥα
urn:cts:greekLit:tlg0012.tlg002.murray:6.330#πατροκασίγνητον· ὁ δʼ ἐπιζαφελῶς μενέαινεν
urn:cts:greekLit:tlg0012.tlg002.murray:6.331#ἀντιθέῳ Ὀδυσῆι πάρος ἣν γαῖαν ἱκέσθαι.
urn:cts:greekLit:tlg0012.tlg002.murray:7.1#ὧς ὁ μὲν ἔνθʼ ἠρᾶτο πολύτλας δῖος Ὀδυσσεύς,
urn:cts:greekLit:tlg0012.tlg002.murray:7.2#κούρην δὲ προτὶ ἄστυ φέρεν μένος ἡμιόνοιιν.
urn:cts:greekLit:tlg0012.tlg002.murray:7.3#ἡ δʼ ὅτε δὴ οὗ πατρὸς ἀγακλυτὰ δώμαθʼ ἵκανε,
urn:cts:greekLit:tlg0012.tlg002.murray:7.4#στῆσεν ἄρʼ ἐν προθύροισι, κασίγνητοι δέ μιν ἀμφὶς
urn:cts:greekLit:tlg0012.tlg002.murray:7.5#ἵσταντʼ ἀθανάτοις ἐναλίγκιοι,  οἵ ῥʼ ὑπʼ ἀπήνης
urn:cts:greekLit:tlg0012.tlg002.murray:7.6#ἡμιόνους ἔλυον ἐσθῆτά τε ἔσφερον εἴσω.
urn:cts:greekLit:tlg0012.tlg002.murray:7.7#αὐτὴ δʼ ἐς θάλαμον ἑὸν ἤιε· δαῖε δέ οἱ πῦρ
urn:cts:greekLit:tlg0012.tlg002.murray:7.8#γρῆυς Ἀπειραίη, θαλαμηπόλος Εὐρυμέδουσα,
urn:cts:greekLit:tlg0012.tlg002.murray:7.9#τήν ποτʼ Ἀπείρηθεν νέες ἤγαγον ἀμφιέλισσαι·
urn:cts:greekLit:tlg0012.tlg002.murray:7.10#Ἀλκινόῳ δʼ αὐτὴν γέρας ἔξελον,  οὕνεκα πᾶσιν
urn:cts:greekLit:tlg0012.tlg002.murray:7.11#Φαιήκεσσιν ἄνασσε, θεοῦ δʼ ὣς δῆμος ἄκουεν·
urn:cts:greekLit:tlg0012.tlg002.murray:7.12#ἣ τρέφε Ναυσικάαν λευκώλενον ἐν μεγάροισιν.
urn:cts:greekLit:tlg0012.tlg002.murray:7.13#ἥ οἱ πῦρ ἀνέκαιε καὶ εἴσω δόρπον ἐκόσμει.
urn:cts:greekLit:tlg0012.tlg002.murray:7.14#καὶ τότʼ Ὀδυσσεὺς ὦρτο πόλινδʼ ἴμεν· ἀμφὶ δʼ Ἀθήνη
urn:cts:greekLit:tlg0012.tlg002.murray:7.15#πολλὴν ἠέρα χεῦε φίλα φρονέουσʼ Ὀδυσῆι,
urn:cts:greekLit:tlg0012.tlg002.murray:7.16#μή τις Φαιήκων μεγαθύμων ἀντιβολήσας
urn:cts:greekLit:tlg0012.tlg002.murray:7.17#κερτομέοι τʼ ἐπέεσσι καὶ ἐξερέοιθʼ ὅτις εἴη.
urn:cts:greekLit:tlg0012.tlg002.murray:7.18#ἀλλʼ ὅτε δὴ ἄρʼ ἔμελλε πόλιν δύσεσθαι ἐραννήν,
urn:cts:greekLit:tlg0012.tlg002.murray:7.19#ἔνθα οἱ ἀντεβόλησε θεά, γλαυκῶπις Ἀθήνη,
urn:cts:greekLit:tlg0012.tlg002.murray:7.20#παρθενικῇ ἐικυῖα νεήνιδι,  κάλπιν ἐχούσῃ.
urn:cts:greekLit:tlg0012.tlg002.murray:7.21#στῆ δὲ πρόσθʼ αὐτοῦ, ὁ δʼ ἀνείρετο δῖος Ὀδυσσεύς·
urn:cts:greekLit:tlg0012.tlg002.murray:7.22#ὦ τέκος, οὐκ ἄν μοι δόμον ἀνέρος ἡγήσαιο
urn:cts:greekLit:tlg0012.tlg002.murray:7.23#Ἀλκινόου, ὃς τοῖσδε μετʼ ἀνθρώποισι ἀνάσσει;
urn:cts:greekLit:tlg0012.tlg002.murray:7.24#καὶ γὰρ ἐγὼ ξεῖνος ταλαπείριος ἐνθάδʼ ἱκάνω
urn:cts:greekLit:tlg0012.tlg002.murray:7.25#τηλόθεν ἐξ ἀπίης γαίης· τῷ οὔ τινα οἶδα
urn:cts:greekLit:tlg0012.tlg002.murray:7.26#ἀνθρώπων, οἳ τήνδε πόλιν καὶ γαῖαν ἔχουσιν.
urn:cts:greekLit:tlg0012.tlg002.murray:7.27#τὸν δʼ αὖτε προσέειπε θεά, γλαυκῶπις Ἀθήνη·
urn:cts:greekLit:tlg0012.tlg002.murray:7.28#τοιγὰρ ἐγώ τοι, ξεῖνε πάτερ, δόμον, ὅν με κελεύεις,
urn:cts:greekLit:tlg0012.tlg002.murray:7.29#δείξω, ἐπεί μοι πατρὸς ἀμύμονος ἐγγύθι ναίει.
urn:cts:greekLit:tlg0012.tlg002.murray:7.30#ἀλλʼ ἴθι σιγῇ τοῖον,  ἐγὼ δʼ ὁδὸν ἡγεμονεύσω,
urn:cts:greekLit:tlg0012.tlg002.murray:7.31#μηδέ τινʼ ἀνθρώπων προτιόσσεο μηδʼ ἐρέεινε.
urn:cts:greekLit:tlg0012.tlg002.murray:7.32#οὐ γὰρ ξείνους οἵδε μάλʼ ἀνθρώπους ἀνέχονται,
urn:cts:greekLit:tlg0012.tlg002.murray:7.33#οὐδʼ ἀγαπαζόμενοι φιλέουσʼ ὅς κʼ ἄλλοθεν ἔλθῃ.
urn:cts:greekLit:tlg0012.tlg002.murray:7.34#νηυσὶ θοῇσιν τοί γε πεποιθότες ὠκείῃσι
urn:cts:greekLit:tlg0012.tlg002.murray:7.35#λαῖτμα μέγʼ ἐκπερόωσιν,  ἐπεί σφισι δῶκʼ ἐνοσίχθων·
urn:cts:greekLit:tlg0012.tlg002.murray:7.36#τῶν νέες ὠκεῖαι ὡς εἰ πτερὸν ἠὲ νόημα.
urn:cts:greekLit:tlg0012.tlg002.murray:7.37#ὣς ἄρα φωνήσασʼ ἡγήσατο Παλλὰς Ἀθήνη
urn:cts:greekLit:tlg0012.tlg002.murray:7.38#καρπαλίμως· ὁ δʼ ἔπειτα μετʼ ἴχνια βαῖνε θεοῖο.
urn:cts:greekLit:tlg0012.tlg002.murray:7.39#τὸν δʼ ἄρα Φαίηκες ναυσικλυτοὶ οὐκ ἐνόησαν
urn:cts:greekLit:tlg0012.tlg002.murray:7.40#ἐρχόμενον κατὰ ἄστυ διὰ σφέας· οὐ γὰρ Ἀθήνη
urn:cts:greekLit:tlg0012.tlg002.murray:7.41#εἴα ἐυπλόκαμος, δεινὴ θεός, ἥ ῥά οἱ ἀχλὺν
urn:cts:greekLit:tlg0012.tlg002.murray:7.42#θεσπεσίην κατέχευε φίλα φρονέουσʼ ἐνὶ θυμῷ.
urn:cts:greekLit:tlg0012.tlg002.murray:7.43#θαύμαζεν δʼ Ὀδυσεὺς λιμένας καὶ νῆας ἐίσας
urn:cts:greekLit:tlg0012.tlg002.murray:7.44#αὐτῶν θʼ ἡρώων ἀγορὰς καὶ τείχεα μακρὰ
urn:cts:greekLit:tlg0012.tlg002.murray:7.45#ὑψηλά,  σκολόπεσσιν ἀρηρότα, θαῦμα ἰδέσθαι.
urn:cts:greekLit:tlg0012.tlg002.murray:7.46#ἀλλʼ ὅτε δὴ βασιλῆος ἀγακλυτὰ δώμαθʼ ἵκοντο,
urn:cts:greekLit:tlg0012.tlg002.murray:7.47#τοῖσι δὲ μύθων ἦρχε θεά, γλαυκῶπις Ἀθήνη·
urn:cts:greekLit:tlg0012.tlg002.murray:7.48#οὗτος δή τοι, ξεῖνε πάτερ, δόμος, ὅν με κελεύεις
urn:cts:greekLit:tlg0012.tlg002.murray:7.49#πεφραδέμεν· δήεις δὲ διοτρεφέας βασιλῆας
urn:cts:greekLit:tlg0012.tlg002.murray:7.50#δαίτην δαινυμένους· σὺ δʼ ἔσω κίε,  μηδέ τι θυμῷ
urn:cts:greekLit:tlg0012.tlg002.murray:7.51#τάρβει· θαρσαλέος γὰρ ἀνὴρ ἐν πᾶσιν ἀμείνων
urn:cts:greekLit:tlg0012.tlg002.murray:7.52#ἔργοισιν τελέθει, εἰ καί ποθεν ἄλλοθεν ἔλθοι.
urn:cts:greekLit:tlg0012.tlg002.murray:7.53#δέσποιναν μὲν πρῶτα κιχήσεαι ἐν μεγάροισιν·
urn:cts:greekLit:tlg0012.tlg002.murray:7.54#Ἀρήτη δʼ ὄνομʼ ἐστὶν ἐπώνυμον, ἐκ δὲ τοκήων
urn:cts:greekLit:tlg0012.tlg002.murray:7.55#τῶν αὐτῶν οἵ περ τέκον Ἀλκίνοον βασιλῆα.
urn:cts:greekLit:tlg0012.tlg002.murray:7.56#Ναυσίθοον μὲν πρῶτα Ποσειδάων ἐνοσίχθων
urn:cts:greekLit:tlg0012.tlg002.murray:7.57#γείνατο καὶ Περίβοια, γυναικῶν εἶδος ἀρίστη,
urn:cts:greekLit:tlg0012.tlg002.murray:7.58#ὁπλοτάτη θυγάτηρ μεγαλήτορος Εὐρυμέδοντος,
urn:cts:greekLit:tlg0012.tlg002.murray:7.59#ὅς ποθʼ ὑπερθύμοισι Γιγάντεσσιν βασίλευεν.
urn:cts:greekLit:tlg0012.tlg002.murray:7.60#ἀλλʼ ὁ μὲν ὤλεσε λαὸν ἀτάσθαλον,  ὤλετο δʼ αὐτός·
urn:cts:greekLit:tlg0012.tlg002.murray:7.61#τῇ δὲ Ποσειδάων ἐμίγη καὶ ἐγείνατο παῖδα
urn:cts:greekLit:tlg0012.tlg002.murray:7.62#Ναυσίθοον μεγάθυμον, ὃς ἐν Φαίηξιν ἄνασσε·
urn:cts:greekLit:tlg0012.tlg002.murray:7.63#Ναυσίθοος δʼ ἔτεκεν Ῥηξήνορά τʼ Ἀλκίνοόν τε.
urn:cts:greekLit:tlg0012.tlg002.murray:7.64#τὸν μὲν ἄκουρον ἐόντα βάλʼ ἀργυρότοξος Ἀπόλλων
urn:cts:greekLit:tlg0012.tlg002.murray:7.65#νυμφίον ἐν μεγάρῳ,  μίαν οἴην παῖδα λιπόντα
urn:cts:greekLit:tlg0012.tlg002.murray:7.66#Ἀρήτην· τὴν δʼ Ἀλκίνοος ποιήσατʼ ἄκοιτιν,
urn:cts:greekLit:tlg0012.tlg002.murray:7.67#καί μιν ἔτισʼ, ὡς οὔ τις ἐπὶ χθονὶ τίεται ἄλλη,
urn:cts:greekLit:tlg0012.tlg002.murray:7.68#ὅσσαι νῦν γε γυναῖκες ὑπʼ ἀνδράσιν οἶκον ἔχουσιν.
urn:cts:greekLit:tlg0012.tlg002.murray:7.69#ὣς κείνη περὶ κῆρι τετίμηταί τε καὶ ἔστιν
urn:cts:greekLit:tlg0012.tlg002.murray:7.70#ἔκ τε φίλων παίδων ἔκ τʼ αὐτοῦ Ἀλκινόοιο
urn:cts:greekLit:tlg0012.tlg002.murray:7.71#καὶ λαῶν, οἵ μίν ῥα θεὸν ὣς εἰσορόωντες
urn:cts:greekLit:tlg0012.tlg002.murray:7.72#δειδέχαται μύθοισιν, ὅτε στείχῃσʼ ἀνὰ ἄστυ.
urn:cts:greekLit:tlg0012.tlg002.murray:7.73#οὐ μὲν γάρ τι νόου γε καὶ αὐτὴ δεύεται ἐσθλοῦ·
urn:cts:greekLit:tlg0012.tlg002.murray:7.74#ᾗσι τʼ ἐὺ φρονέῃσι καὶ ἀνδράσι νείκεα λύει.
urn:cts:greekLit:tlg0012.tlg002.murray:7.75#εἴ κέν τοι κείνη γε φίλα φρονέῃσʼ ἐνὶ θυμῷ,
urn:cts:greekLit:tlg0012.tlg002.murray:7.76#ἐλπωρή τοι ἔπειτα φίλους τʼ ἰδέειν καὶ ἱκέσθαι
urn:cts:greekLit:tlg0012.tlg002.murray:7.77#οἶκον ἐς ὑψόροφον καὶ σὴν ἐς πατρίδα γαῖαν.
urn:cts:greekLit:tlg0012.tlg002.murray:7.78#ὣς ἄρα φωνήσασʼ ἀπέβη γλαυκῶπις Ἀθήνη
urn:cts:greekLit:tlg0012.tlg002.murray:7.79#πόντον ἐπʼ ἀτρύγετον, λίπε δὲ Σχερίην ἐρατεινήν,
urn:cts:greekLit:tlg0012.tlg002.murray:7.80#ἵκετο δʼ ἐς Μαραθῶνα καὶ εὐρυάγυιαν Ἀθήνην,
urn:cts:greekLit:tlg0012.tlg002.murray:7.81#δῦνε δʼ Ἐρεχθῆος πυκινὸν δόμον. αὐτὰρ Ὀδυσσεὺς
urn:cts:greekLit:tlg0012.tlg002.murray:7.82#Ἀλκινόου πρὸς δώματʼ ἴε κλυτά· πολλὰ δέ οἱ κῆρ
urn:cts:greekLit:tlg0012.tlg002.murray:7.83#ὥρμαινʼ ἱσταμένῳ, πρὶν χάλκεον οὐδὸν ἱκέσθαι.
urn:cts:greekLit:tlg0012.tlg002.murray:7.84#ὥς τε γὰρ ἠελίου αἴγλη πέλεν ἠὲ σελήνης
urn:cts:greekLit:tlg0012.tlg002.murray:7.85#δῶμα καθʼ ὑψερεφὲς μεγαλήτορος Ἀλκινόοιο.
urn:cts:greekLit:tlg0012.tlg002.murray:7.86#χάλκεοι μὲν γὰρ τοῖχοι ἐληλέδατʼ ἔνθα καὶ ἔνθα,
urn:cts:greekLit:tlg0012.tlg002.murray:7.87#ἐς μυχὸν ἐξ οὐδοῦ, περὶ δὲ θριγκὸς κυάνοιο·
urn:cts:greekLit:tlg0012.tlg002.murray:7.88#χρύσειαι δὲ θύραι πυκινὸν δόμον ἐντὸς ἔεργον·
urn:cts:greekLit:tlg0012.tlg002.murray:7.89#σταθμοὶ δʼ ἀργύρεοι ἐν χαλκέῳ ἕστασαν οὐδῷ,
urn:cts:greekLit:tlg0012.tlg002.murray:7.90#ἀργύρεον δʼ ἐφʼ ὑπερθύριον,  χρυσέη δὲ κορώνη.
urn:cts:greekLit:tlg0012.tlg002.murray:7.91#χρύσειοι δʼ ἑκάτερθε καὶ ἀργύρεοι κύνες ἦσαν,
urn:cts:greekLit:tlg0012.tlg002.murray:7.92#οὓς Ἥφαιστος ἔτευξεν ἰδυίῃσι πραπίδεσσι
urn:cts:greekLit:tlg0012.tlg002.murray:7.93#δῶμα φυλασσέμεναι μεγαλήτορος Ἀλκινόοιο,
urn:cts:greekLit:tlg0012.tlg002.murray:7.94#ἀθανάτους ὄντας καὶ ἀγήρως ἤματα πάντα.
urn:cts:greekLit:tlg0012.tlg002.murray:7.95#ἐν δὲ θρόνοι περὶ τοῖχον ἐρηρέδατʼ ἔνθα καὶ ἔνθα,
urn:cts:greekLit:tlg0012.tlg002.murray:7.96#ἐς μυχὸν ἐξ οὐδοῖο διαμπερές, ἔνθʼ ἐνὶ πέπλοι
urn:cts:greekLit:tlg0012.tlg002.murray:7.97#λεπτοὶ ἐύννητοι βεβλήατο, ἔργα γυναικῶν.
urn:cts:greekLit:tlg0012.tlg002.murray:7.98#ἔνθα δὲ Φαιήκων ἡγήτορες ἑδριόωντο
urn:cts:greekLit:tlg0012.tlg002.murray:7.99#πίνοντες καὶ ἔδοντες· ἐπηετανὸν γὰρ ἔχεσκον.
urn:cts:greekLit:tlg0012.tlg002.murray:7.100#χρύσειοι δʼ ἄρα κοῦροι ἐυδμήτων ἐπὶ βωμῶν
urn:cts:greekLit:tlg0012.tlg002.murray:7.101#ἕστασαν αἰθομένας δαΐδας μετὰ χερσὶν ἔχοντες,
urn:cts:greekLit:tlg0012.tlg002.murray:7.102#φαίνοντες νύκτας κατὰ δώματα δαιτυμόνεσσι.
urn:cts:greekLit:tlg0012.tlg002.murray:7.103#πεντήκοντα δέ οἱ δμωαὶ κατὰ δῶμα γυναῖκες
urn:cts:greekLit:tlg0012.tlg002.murray:7.104#αἱ μὲν ἀλετρεύουσι μύλῃς ἔπι μήλοπα καρπόν,
urn:cts:greekLit:tlg0012.tlg002.murray:7.105#αἱ δʼ ἱστοὺς ὑφόωσι καὶ ἠλάκατα στρωφῶσιν
urn:cts:greekLit:tlg0012.tlg002.murray:7.106#ἥμεναι, οἷά τε φύλλα μακεδνῆς αἰγείροιο·
urn:cts:greekLit:tlg0012.tlg002.murray:7.107#καιρουσσέων δʼ ὀθονέων ἀπολείβεται ὑγρὸν ἔλαιον.
urn:cts:greekLit:tlg0012.tlg002.murray:7.108#ὅσσον Φαίηκες περὶ πάντων ἴδριες ἀνδρῶν
urn:cts:greekLit:tlg0012.tlg002.murray:7.109#νῆα θοὴν ἐνὶ πόντῳ ἐλαυνέμεν, ὣς δὲ γυναῖκες
urn:cts:greekLit:tlg0012.tlg002.murray:7.110#ἱστῶν τεχνῆσσαι· πέρι γάρ σφισι δῶκεν Ἀθήνη
urn:cts:greekLit:tlg0012.tlg002.murray:7.111#ἔργα τʼ ἐπίστασθαι περικαλλέα καὶ φρένας ἐσθλάς.
urn:cts:greekLit:tlg0012.tlg002.murray:7.112#ἔκτοσθεν δʼ αὐλῆς μέγας ὄρχατος ἄγχι θυράων
urn:cts:greekLit:tlg0012.tlg002.murray:7.113#τετράγυος· περὶ δʼ ἕρκος ἐλήλαται ἀμφοτέρωθεν.
urn:cts:greekLit:tlg0012.tlg002.murray:7.114#ἔνθα δὲ δένδρεα μακρὰ πεφύκασι τηλεθόωντα,
urn:cts:greekLit:tlg0012.tlg002.murray:7.115#ὄγχναι καὶ ῥοιαὶ καὶ μηλέαι ἀγλαόκαρποι
urn:cts:greekLit:tlg0012.tlg002.murray:7.116#συκέαι τε γλυκεραὶ καὶ ἐλαῖαι τηλεθόωσαι.
urn:cts:greekLit:tlg0012.tlg002.murray:7.117#τάων οὔ ποτε καρπὸς ἀπόλλυται οὐδʼ ἀπολείπει
urn:cts:greekLit:tlg0012.tlg002.murray:7.118#χείματος οὐδὲ θέρευς, ἐπετήσιος· ἀλλὰ μάλʼ αἰεὶ
urn:cts:greekLit:tlg0012.tlg002.murray:7.119#Ζεφυρίη πνείουσα τὰ μὲν φύει, ἄλλα δὲ πέσσει.
urn:cts:greekLit:tlg0012.tlg002.murray:7.120#ὄγχνη ἐπʼ ὄγχνῃ γηράσκει,  μῆλον δʼ ἐπὶ μήλῳ,
urn:cts:greekLit:tlg0012.tlg002.murray:7.121#αὐτὰρ ἐπὶ σταφυλῇ σταφυλή, σῦκον δʼ ἐπὶ σύκῳ.
urn:cts:greekLit:tlg0012.tlg002.murray:7.122#ἔνθα δέ οἱ πολύκαρπος ἀλωὴ ἐρρίζωται,
urn:cts:greekLit:tlg0012.tlg002.murray:7.123#τῆς ἕτερον μὲν θειλόπεδον λευρῷ ἐνὶ χώρῳ
urn:cts:greekLit:tlg0012.tlg002.murray:7.124#τέρσεται ἠελίῳ, ἑτέρας δʼ ἄρα τε τρυγόωσιν,
urn:cts:greekLit:tlg0012.tlg002.murray:7.125#ἄλλας δὲ τραπέουσι· πάροιθε δέ τʼ ὄμφακές εἰσιν
urn:cts:greekLit:tlg0012.tlg002.murray:7.126#ἄνθος ἀφιεῖσαι, ἕτεραι δʼ ὑποπερκάζουσιν.
urn:cts:greekLit:tlg0012.tlg002.murray:7.127#ἔνθα δὲ κοσμηταὶ πρασιαὶ παρὰ νείατον ὄρχον
urn:cts:greekLit:tlg0012.tlg002.murray:7.128#παντοῖαι πεφύασιν, ἐπηετανὸν γανόωσαι·
urn:cts:greekLit:tlg0012.tlg002.murray:7.129#ἐν δὲ δύω κρῆναι ἡ μέν τʼ ἀνὰ κῆπον ἅπαντα
urn:cts:greekLit:tlg0012.tlg002.murray:7.130#σκίδναται,  ἡ δʼ ἑτέρωθεν ὑπʼ αὐλῆς οὐδὸν ἵησι
urn:cts:greekLit:tlg0012.tlg002.murray:7.131#πρὸς δόμον ὑψηλόν, ὅθεν ὑδρεύοντο πολῖται.
urn:cts:greekLit:tlg0012.tlg002.murray:7.132#τοῖʼ ἄρʼ ἐν Ἀλκινόοιο θεῶν ἔσαν ἀγλαὰ δῶρα.
urn:cts:greekLit:tlg0012.tlg002.murray:7.133#ἔνθα στὰς θηεῖτο πολύτλας δῖος Ὀδυσσεύς.
urn:cts:greekLit:tlg0012.tlg002.murray:7.134#αὐτὰρ ἐπεὶ δὴ πάντα ἑῷ θηήσατο θυμῷ,
urn:cts:greekLit:tlg0012.tlg002.murray:7.135#καρπαλίμως ὑπὲρ οὐδὸν ἐβήσετο δώματος εἴσω.
urn:cts:greekLit:tlg0012.tlg002.murray:7.136#εὗρε δὲ Φαιήκων ἡγήτορας ἠδὲ μέδοντας
urn:cts:greekLit:tlg0012.tlg002.murray:7.137#σπένδοντας δεπάεσσιν ἐυσκόπῳ ἀργεϊφόντῃ,
urn:cts:greekLit:tlg0012.tlg002.murray:7.138#ᾧ πυμάτῳ σπένδεσκον, ὅτε μνησαίατο κοίτου.
urn:cts:greekLit:tlg0012.tlg002.murray:7.139#αὐτὰρ ὁ βῆ διὰ δῶμα πολύτλας δῖος Ὀδυσσεὺς
urn:cts:greekLit:tlg0012.tlg002.murray:7.140#πολλὴν ἠέρʼ ἔχων,  ἥν οἱ περίχευεν Ἀθήνη,
urn:cts:greekLit:tlg0012.tlg002.murray:7.141#ὄφρʼ ἵκετʼ Ἀρήτην τε καὶ Ἀλκίνοον βασιλῆα.
urn:cts:greekLit:tlg0012.tlg002.murray:7.142#ἀμφὶ δʼ ἄρʼ Ἀρήτης βάλε γούνασι χεῖρας Ὀδυσσεύς,
urn:cts:greekLit:tlg0012.tlg002.murray:7.143#καὶ τότε δή ῥʼ αὐτοῖο πάλιν χύτο θέσφατος ἀήρ.
urn:cts:greekLit:tlg0012.tlg002.murray:7.144#οἱ δʼ ἄνεῳ ἐγένοντο, δόμον κάτα φῶτα ἰδόντες·
urn:cts:greekLit:tlg0012.tlg002.murray:7.145#θαύμαζον δʼ ὁρόωντες.  ὁ δὲ λιτάνευεν Ὀδυσσεύς·
urn:cts:greekLit:tlg0012.tlg002.murray:7.146#Ἀρήτη, θύγατερ Ῥηξήνορος ἀντιθέοιο,
urn:cts:greekLit:tlg0012.tlg002.murray:7.147#σόν τε πόσιν σά τε γούναθʼ ἱκάνω πολλὰ μογήσας
urn:cts:greekLit:tlg0012.tlg002.murray:7.148#τούσδε τε δαιτυμόνας· τοῖσιν θεοὶ ὄλβια δοῖεν
urn:cts:greekLit:tlg0012.tlg002.murray:7.149#ζωέμεναι, καὶ παισὶν ἐπιτρέψειεν ἕκαστος
urn:cts:greekLit:tlg0012.tlg002.murray:7.150#κτήματʼ ἐνὶ μεγάροισι γέρας θʼ ὅ τι δῆμος ἔδωκεν·
urn:cts:greekLit:tlg0012.tlg002.murray:7.151#αὐτὰρ ἐμοὶ πομπὴν ὀτρύνετε πατρίδʼ ἱκέσθαι
urn:cts:greekLit:tlg0012.tlg002.murray:7.152#θᾶσσον, ἐπεὶ δὴ δηθὰ φίλων ἄπο πήματα πάσχω.
urn:cts:greekLit:tlg0012.tlg002.murray:7.153#ὣς εἰπὼν κατʼ ἄρʼ ἕζετʼ ἐπʼ ἐσχάρῃ ἐν κονίῃσιν
urn:cts:greekLit:tlg0012.tlg002.murray:7.154#πὰρ πυρί· οἱ δʼ ἄρα πάντες ἀκὴν ἐγένοντο σιωπῇ.
urn:cts:greekLit:tlg0012.tlg002.murray:7.155#ὀψὲ δὲ δὴ μετέειπε γέρων ἥρως Ἐχένηος,
urn:cts:greekLit:tlg0012.tlg002.murray:7.156#ὃς δὴ Φαιήκων ἀνδρῶν προγενέστερος ἦεν
urn:cts:greekLit:tlg0012.tlg002.murray:7.157#καὶ μύθοισι κέκαστο, παλαιά τε πολλά τε εἰδώς·
urn:cts:greekLit:tlg0012.tlg002.murray:7.158#ὅ σφιν ἐὺ φρονέων ἀγορήσατο καὶ μετέειπεν·
urn:cts:greekLit:tlg0012.tlg002.murray:7.159#Ἀλκίνοʼ, οὐ μέν τοι τόδε κάλλιον, οὐδὲ ἔοικε,
urn:cts:greekLit:tlg0012.tlg002.murray:7.160#ξεῖνον μὲν χαμαὶ ἧσθαι ἐπʼ ἐσχάρῃ ἐν κονίῃσιν,
urn:cts:greekLit:tlg0012.tlg002.murray:7.161#οἵδε δὲ σὸν μῦθον ποτιδέγμενοι ἰσχανόωνται.
urn:cts:greekLit:tlg0012.tlg002.murray:7.162#ἄλλʼ ἄγε δὴ ξεῖνον μὲν ἐπὶ θρόνου ἀργυροήλου
urn:cts:greekLit:tlg0012.tlg002.murray:7.163#εἷσον ἀναστήσας, σὺ δὲ κηρύκεσσι κέλευσον
urn:cts:greekLit:tlg0012.tlg002.murray:7.164#οἶνον ἐπικρῆσαι, ἵνα καὶ Διὶ τερπικεραύνῳ
urn:cts:greekLit:tlg0012.tlg002.murray:7.165#σπείσομεν,  ὅς θʼ ἱκέτῃσιν ἅμʼ αἰδοίοισιν ὀπηδεῖ·
urn:cts:greekLit:tlg0012.tlg002.murray:7.166#δόρπον δὲ ξείνῳ ταμίη δότω ἔνδον ἐόντων.
urn:cts:greekLit:tlg0012.tlg002.murray:7.167#αὐτὰρ ἐπεὶ τό γʼ ἄκουσʼ ἱερὸν μένος Ἀλκινόοιο,
urn:cts:greekLit:tlg0012.tlg002.murray:7.168#χειρὸς ἑλὼν Ὀδυσῆα δαΐφρονα ποικιλομήτην
urn:cts:greekLit:tlg0012.tlg002.murray:7.169#ὦρσεν ἀπʼ ἐσχαρόφιν καὶ ἐπὶ θρόνου εἷσε φαεινοῦ,
urn:cts:greekLit:tlg0012.tlg002.murray:7.170#υἱὸν ἀναστήσας ἀγαπήνορα Λαοδάμαντα,
urn:cts:greekLit:tlg0012.tlg002.murray:7.171#ὅς οἱ πλησίον ἷζε, μάλιστα δέ μιν φιλέεσκεν.
urn:cts:greekLit:tlg0012.tlg002.murray:7.172#χέρνιβα δʼ ἀμφίπολος προχόῳ ἐπέχευε φέρουσα
urn:cts:greekLit:tlg0012.tlg002.murray:7.173#καλῇ χρυσείῃ ὑπὲρ ἀργυρέοιο λέβητος,
urn:cts:greekLit:tlg0012.tlg002.murray:7.174#νίψασθαι· παρὰ δὲ ξεστὴν ἐτάνυσσε τράπεζαν.
urn:cts:greekLit:tlg0012.tlg002.murray:7.175#σῖτον δʼ αἰδοίη ταμίη παρέθηκε φέρουσα,
urn:cts:greekLit:tlg0012.tlg002.murray:7.176#εἴδατα πόλλʼ ἐπιθεῖσα, χαριζομένη παρεόντων.
urn:cts:greekLit:tlg0012.tlg002.murray:7.177#αὐτὰρ ὁ πῖνε καὶ ἦσθε πολύτλας δῖος Ὀδυσσεύς.
urn:cts:greekLit:tlg0012.tlg002.murray:7.178#καὶ τότε κήρυκα προσέφη μένος Ἀλκινόοιο·
urn:cts:greekLit:tlg0012.tlg002.murray:7.179#Ποντόνοε, κρητῆρα κερασσάμενος μέθυ νεῖμον
urn:cts:greekLit:tlg0012.tlg002.murray:7.180#πᾶσιν ἀνὰ μέγαρον,  ἵνα καὶ Διὶ τερπικεραύνῳ
urn:cts:greekLit:tlg0012.tlg002.murray:7.181#σπείσομεν, ὅς θʼ ἱκέτῃσιν ἅμʼ αἰδοίοισιν ὀπηδεῖ.
urn:cts:greekLit:tlg0012.tlg002.murray:7.182#ὣς φάτο, Ποντόνοος δὲ μελίφρονα οἶνον ἐκίρνα,
urn:cts:greekLit:tlg0012.tlg002.murray:7.183#νώμησεν δʼ ἄρα πᾶσιν ἐπαρξάμενος δεπάεσσιν.
urn:cts:greekLit:tlg0012.tlg002.murray:7.184#αὐτὰρ ἐπεὶ σπεῖσάν τʼ ἔπιόν θʼ, ὅσον ἤθελε θυμός,
urn:cts:greekLit:tlg0012.tlg002.murray:7.185#τοῖσιν δʼ Ἀλκίνοος ἀγορήσατο καὶ μετέειπε·
urn:cts:greekLit:tlg0012.tlg002.murray:7.186#κέκλυτε, Φαιήκων ἡγήτορες ἠδὲ μέδοντες
urn:cts:greekLit:tlg0012.tlg002.murray:7.187#ὄφρʼ εἴπω τά με θυμὸς ἐνὶ στήθεσσι κελεύει.
urn:cts:greekLit:tlg0012.tlg002.murray:7.188#νῦν μὲν δαισάμενοι κατακείετε οἴκαδʼ ἰόντες·
urn:cts:greekLit:tlg0012.tlg002.murray:7.189#ἠῶθεν δὲ γέροντας ἐπὶ πλέονας καλέσαντες
urn:cts:greekLit:tlg0012.tlg002.murray:7.190#ξεῖνον ἐνὶ μεγάροις ξεινίσσομεν ἠδὲ θεοῖσιν
urn:cts:greekLit:tlg0012.tlg002.murray:7.191#ῥέξομεν ἱερὰ καλά, ἔπειτα δὲ καὶ περὶ πομπῆς
urn:cts:greekLit:tlg0012.tlg002.murray:7.192#μνησόμεθʼ, ὥς χʼ ὁ ξεῖνος ἄνευθε πόνου καὶ ἀνίης
urn:cts:greekLit:tlg0012.tlg002.murray:7.193#πομπῇ ὑφʼ ἡμετέρῃ ἣν πατρίδα γαῖαν ἵκηται
urn:cts:greekLit:tlg0012.tlg002.murray:7.194#χαίρων καρπαλίμως, εἰ καὶ μάλα τηλόθεν ἐστί,
urn:cts:greekLit:tlg0012.tlg002.murray:7.195#μηδέ τι μεσσηγύς γε κακὸν καὶ πῆμα πάθῃσι,
urn:cts:greekLit:tlg0012.tlg002.murray:7.196#πρίν γε τὸν ἧς γαίης ἐπιβήμεναι· ἔνθα δʼ ἔπειτα
urn:cts:greekLit:tlg0012.tlg002.murray:7.197#πείσεται, ἅσσα οἱ αἶσα κατὰ κλῶθές τε βαρεῖαι
urn:cts:greekLit:tlg0012.tlg002.murray:7.198#γιγνομένῳ νήσαντο λίνῳ, ὅτε μιν τέκε μήτηρ.
urn:cts:greekLit:tlg0012.tlg002.murray:7.199#εἰ δέ τις ἀθανάτων γε κατʼ οὐρανοῦ εἰλήλουθεν,
urn:cts:greekLit:tlg0012.tlg002.murray:7.200#ἄλλο τι δὴ τόδʼ ἔπειτα θεοὶ περιμηχανόωνται.
urn:cts:greekLit:tlg0012.tlg002.murray:7.201#αἰεὶ γὰρ τὸ πάρος γε θεοὶ φαίνονται ἐναργεῖς
urn:cts:greekLit:tlg0012.tlg002.murray:7.202#ἡμῖν, εὖτʼ ἔρδωμεν ἀγακλειτὰς ἑκατόμβας,
urn:cts:greekLit:tlg0012.tlg002.murray:7.203#δαίνυνταί τε παρʼ ἄμμι καθήμενοι ἔνθα περ ἡμεῖς.
urn:cts:greekLit:tlg0012.tlg002.murray:7.204#εἰ δʼ ἄρα τις καὶ μοῦνος ἰὼν ξύμβληται ὁδίτης,
urn:cts:greekLit:tlg0012.tlg002.murray:7.205#οὔ τι κατακρύπτουσιν,  ἐπεί σφισιν ἐγγύθεν εἰμέν,
urn:cts:greekLit:tlg0012.tlg002.murray:7.206#ὥς περ Κύκλωπές τε καὶ ἄγρια φῦλα Γιγάντων.
urn:cts:greekLit:tlg0012.tlg002.murray:7.207#τὸν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:7.208#Ἀλκίνοʼ, ἄλλο τί τοι μελέτω φρεσίν· οὐ γὰρ ἐγώ γε
urn:cts:greekLit:tlg0012.tlg002.murray:7.209#ἀθανάτοισιν ἔοικα, τοὶ οὐρανὸν εὐρὺν ἔχουσιν,
urn:cts:greekLit:tlg0012.tlg002.murray:7.210#οὐ δέμας οὐδὲ φυήν,  ἀλλὰ θνητοῖσι βροτοῖσιν.
urn:cts:greekLit:tlg0012.tlg002.murray:7.211#οὕς τινας ὑμεῖς ἴστε μάλιστʼ ὀχέοντας ὀιζὺν
urn:cts:greekLit:tlg0012.tlg002.murray:7.212#ἀνθρώπων, τοῖσίν κεν ἐν ἄλγεσιν ἰσωσαίμην.
urn:cts:greekLit:tlg0012.tlg002.murray:7.213#καὶ δʼ ἔτι κεν καὶ μᾶλλον ἐγὼ κακὰ μυθησαίμην,
urn:cts:greekLit:tlg0012.tlg002.murray:7.214#ὅσσα γε δὴ ξύμπαντα θεῶν ἰότητι μόγησα.
urn:cts:greekLit:tlg0012.tlg002.murray:7.215#ἀλλʼ ἐμὲ μὲν δορπῆσαι ἐάσατε κηδόμενόν περ·
urn:cts:greekLit:tlg0012.tlg002.murray:7.216#οὐ γάρ τι στυγερῇ ἐπὶ γαστέρι κύντερον ἄλλο
urn:cts:greekLit:tlg0012.tlg002.murray:7.217#ἔπλετο, ἥ τʼ ἐκέλευσεν ἕο μνήσασθαι ἀνάγκῃ
urn:cts:greekLit:tlg0012.tlg002.murray:7.218#καὶ μάλα τειρόμενον καὶ ἐνὶ φρεσὶ πένθος ἔχοντα,
urn:cts:greekLit:tlg0012.tlg002.murray:7.219#ὡς καὶ ἐγὼ πένθος μὲν ἔχω φρεσίν, ἡ δὲ μάλʼ αἰεὶ
urn:cts:greekLit:tlg0012.tlg002.murray:7.220#ἐσθέμεναι κέλεται καὶ πινέμεν,  ἐκ δέ με πάντων
urn:cts:greekLit:tlg0012.tlg002.murray:7.221#ληθάνει ὅσσʼ ἔπαθον, καὶ ἐνιπλησθῆναι ἀνώγει.
urn:cts:greekLit:tlg0012.tlg002.murray:7.222#ὑμεῖς δʼ ὀτρύνεσθαι ἅμʼ ἠοῖ φαινομένηφιν,
urn:cts:greekLit:tlg0012.tlg002.murray:7.223#ὥς κʼ ἐμὲ τὸν δύστηνον ἐμῆς ἐπιβήσετε πάτρης
urn:cts:greekLit:tlg0012.tlg002.murray:7.224#καί περ πολλὰ παθόντα· ἰδόντα με καὶ λίποι αἰὼν
urn:cts:greekLit:tlg0012.tlg002.murray:7.225#κτῆσιν ἐμήν, δμῶάς τε καὶ ὑψερεφὲς μέγα δῶμα.
urn:cts:greekLit:tlg0012.tlg002.murray:7.226#ὣς ἔφαθʼ, οἱ δʼ ἄρα πάντες ἐπῄνεον ἠδʼ ἐκέλευον
urn:cts:greekLit:tlg0012.tlg002.murray:7.227#πεμπέμεναι τὸν ξεῖνον, ἐπεὶ κατὰ μοῖραν ἔειπεν.
urn:cts:greekLit:tlg0012.tlg002.murray:7.228#αὐτὰρ ἐπεὶ σπεῖσάν τʼ ἔπιον θʼ ὅσον ἤθελε θυμός,
urn:cts:greekLit:tlg0012.tlg002.murray:7.229#οἱ μὲν κακκείοντες ἔβαν οἶκόνδε ἕκαστος,
urn:cts:greekLit:tlg0012.tlg002.murray:7.230#αὐτὰρ ὁ ἐν μεγάρῳ ὑπελείπετο δῖος Ὀδυσσεύς,
urn:cts:greekLit:tlg0012.tlg002.murray:7.231#πὰρ δέ οἱ Ἀρήτη τε καὶ Ἀλκίνοος θεοειδὴς
urn:cts:greekLit:tlg0012.tlg002.murray:7.232#ἥσθην· ἀμφίπολοι δʼ ἀπεκόσμεον ἔντεα δαιτός.
urn:cts:greekLit:tlg0012.tlg002.murray:7.233#τοῖσιν δʼ Ἀρήτη λευκώλενος ἤρχετο μύθων·
urn:cts:greekLit:tlg0012.tlg002.murray:7.234#ἔγνω γὰρ φᾶρός τε χιτῶνά τε εἵματʼ ἰδοῦσα
urn:cts:greekLit:tlg0012.tlg002.murray:7.235#καλά,  τά ῥʼ αὐτὴ τεῦξε σὺν ἀμφιπόλοισι γυναιξί·
urn:cts:greekLit:tlg0012.tlg002.murray:7.236#καί μιν φωνήσασʼ ἔπεα πτερόεντα προσηύδα·
urn:cts:greekLit:tlg0012.tlg002.murray:7.237#ξεῖνε, τὸ μέν σε πρῶτον ἐγὼν εἰρήσομαι αὐτή·
urn:cts:greekLit:tlg0012.tlg002.murray:7.238#τίς πόθεν εἰς ἀνδρῶν; τίς τοι τάδε εἵματʼ ἔδωκεν;
urn:cts:greekLit:tlg0012.tlg002.murray:7.239#οὐ δὴ φῆς ἐπὶ πόντον ἀλώμενος ἐνθάδʼ ἱκέσθαι;
urn:cts:greekLit:tlg0012.tlg002.murray:7.240#τὴν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:7.241#ἀργαλέον,  βασίλεια, διηνεκέως ἀγορεῦσαι
urn:cts:greekLit:tlg0012.tlg002.murray:7.242#κήδεʼ, ἐπεί μοι πολλὰ δόσαν θεοὶ Οὐρανίωνες·
urn:cts:greekLit:tlg0012.tlg002.murray:7.243#τοῦτο δέ τοι ἐρέω ὅ μʼ ἀνείρεαι ἠδὲ μεταλλᾷς.
urn:cts:greekLit:tlg0012.tlg002.murray:7.244#Ὠγυγίη τις νῆσος ἀπόπροθεν εἰν ἁλὶ κεῖται·
urn:cts:greekLit:tlg0012.tlg002.murray:7.245#ἔνθα μὲν Ἄτλαντος θυγάτηρ,  δολόεσσα Καλυψὼ
urn:cts:greekLit:tlg0012.tlg002.murray:7.246#ναίει ἐυπλόκαμος, δεινὴ θεός· οὐδέ τις αὐτῇ
urn:cts:greekLit:tlg0012.tlg002.murray:7.247#μίσγεται οὔτε θεῶν οὔτε θνητῶν ἀνθρώπων.
urn:cts:greekLit:tlg0012.tlg002.murray:7.248#ἀλλʼ ἐμὲ τὸν δύστηνον ἐφέστιον ἤγαγε δαίμων
urn:cts:greekLit:tlg0012.tlg002.murray:7.249#οἶον, ἐπεί μοι νῆα θοὴν ἀργῆτι κεραυνῷ
urn:cts:greekLit:tlg0012.tlg002.murray:7.250#Ζεὺς ἔλσας ἐκέασσε μέσῳ ἐνὶ οἴνοπι πόντῳ.
urn:cts:greekLit:tlg0012.tlg002.murray:7.251#ἔνθʼ ἄλλοι μὲν πάντες ἀπέφθιθεν ἐσθλοὶ ἑταῖροι,
urn:cts:greekLit:tlg0012.tlg002.murray:7.252#αὐτὰρ ἐγὼ τρόπιν ἀγκὰς ἑλὼν νεὸς ἀμφιελίσσης
urn:cts:greekLit:tlg0012.tlg002.murray:7.253#ἐννῆμαρ φερόμην· δεκάτῃ δέ με νυκτὶ μελαίνῃ
urn:cts:greekLit:tlg0012.tlg002.murray:7.254#νῆσον ἐς Ὠγυγίην πέλασαν θεοί, ἔνθα Καλυψὼ
urn:cts:greekLit:tlg0012.tlg002.murray:7.255#ναίει ἐυπλόκαμος,  δεινὴ θεός, ἥ με λαβοῦσα
urn:cts:greekLit:tlg0012.tlg002.murray:7.256#ἐνδυκέως ἐφίλει τε καὶ ἔτρεφεν ἠδὲ ἔφασκε
urn:cts:greekLit:tlg0012.tlg002.murray:7.257#θήσειν ἀθάνατον καὶ ἀγήραον ἤματα πάντα·
urn:cts:greekLit:tlg0012.tlg002.murray:7.258#ἀλλʼ ἐμὸν οὔ ποτε θυμὸν ἐνὶ στήθεσσιν ἔπειθεν.
urn:cts:greekLit:tlg0012.tlg002.murray:7.259#ἔνθα μὲν ἑπτάετες μένον ἔμπεδον, εἵματα δʼ αἰεὶ
urn:cts:greekLit:tlg0012.tlg002.murray:7.260#δάκρυσι δεύεσκον,  τά μοι ἄμβροτα δῶκε Καλυψώ·
urn:cts:greekLit:tlg0012.tlg002.murray:7.261#ἀλλʼ ὅτε δὴ ὀγδόατόν μοι ἐπιπλόμενον ἔτος ἦλθεν,
urn:cts:greekLit:tlg0012.tlg002.murray:7.262#καὶ τότε δή μʼ ἐκέλευσεν ἐποτρύνουσα νέεσθαι
urn:cts:greekLit:tlg0012.tlg002.murray:7.263#Ζηνὸς ὑπʼ ἀγγελίης, ἢ καὶ νόος ἐτράπετʼ αὐτῆς.
urn:cts:greekLit:tlg0012.tlg002.murray:7.264#πέμπε δʼ ἐπὶ σχεδίης πολυδέσμου, πολλὰ δʼ ἔδωκε,
urn:cts:greekLit:tlg0012.tlg002.murray:7.265#σῖτον καὶ μέθυ ἡδύ,  καὶ ἄμβροτα εἵματα ἕσσεν,
urn:cts:greekLit:tlg0012.tlg002.murray:7.266#οὖρον δὲ προέηκεν ἀπήμονά τε λιαρόν τε.
urn:cts:greekLit:tlg0012.tlg002.murray:7.267#ἑπτὰ δὲ καὶ δέκα μὲν πλέον ἤματα ποντοπορεύων,
urn:cts:greekLit:tlg0012.tlg002.murray:7.268#ὀκτωκαιδεκάτῃ δʼ ἐφάνη ὄρεα σκιόεντα
urn:cts:greekLit:tlg0012.tlg002.murray:7.269#γαίης ὑμετέρης, γήθησε δέ μοι φίλον ἦτορ
urn:cts:greekLit:tlg0012.tlg002.murray:7.270#δυσμόρῳ· ἦ γὰρ ἔμελλον ἔτι ξυνέσεσθαι ὀιζυῖ
urn:cts:greekLit:tlg0012.tlg002.murray:7.271#πολλῇ, τήν μοι ἐπῶρσε Ποσειδάων ἐνοσίχθων,
urn:cts:greekLit:tlg0012.tlg002.murray:7.272#ὅς μοι ἐφορμήσας ἀνέμους κατέδησε κέλευθον,
urn:cts:greekLit:tlg0012.tlg002.murray:7.273#ὤρινεν δὲ θάλασσαν ἀθέσφατον, οὐδέ τι κῦμα
urn:cts:greekLit:tlg0012.tlg002.murray:7.274#εἴα ἐπὶ σχεδίης ἁδινὰ στενάχοντα φέρεσθαι.
urn:cts:greekLit:tlg0012.tlg002.murray:7.275#τὴν μὲν ἔπειτα θύελλα διεσκέδασʼ· αὐτὰρ ἐγώ γε
urn:cts:greekLit:tlg0012.tlg002.murray:7.276#νηχόμενος τόδε λαῖτμα διέτμαγον, ὄφρα με γαίῃ
urn:cts:greekLit:tlg0012.tlg002.murray:7.277#ὑμετέρῃ ἐπέλασσε φέρων ἄνεμός τε καὶ ὕδωρ.
urn:cts:greekLit:tlg0012.tlg002.murray:7.278#ἔνθα κέ μʼ ἐκβαίνοντα βιήσατο κῦμʼ ἐπὶ χέρσου,
urn:cts:greekLit:tlg0012.tlg002.murray:7.279#πέτρῃς πρὸς μεγάλῃσι βαλὸν καὶ ἀτερπέι χώρῳ·
urn:cts:greekLit:tlg0012.tlg002.murray:7.280#ἀλλʼ ἀναχασσάμενος νῆχον πάλιν,  ἧος ἐπῆλθον
urn:cts:greekLit:tlg0012.tlg002.murray:7.281#ἐς ποταμόν, τῇ δή μοι ἐείσατο χῶρος ἄριστος,
urn:cts:greekLit:tlg0012.tlg002.murray:7.282#λεῖος πετράων, καὶ ἐπὶ σκέπας ἦν ἀνέμοιο.
urn:cts:greekLit:tlg0012.tlg002.murray:7.283#ἐκ δʼ ἔπεσον θυμηγερέων, ἐπὶ δʼ ἀμβροσίη νὺξ
urn:cts:greekLit:tlg0012.tlg002.murray:7.284#ἤλυθʼ. ἐγὼ δʼ ἀπάνευθε διιπετέος ποταμοῖο
urn:cts:greekLit:tlg0012.tlg002.murray:7.285#ἐκβὰς ἐν θάμνοισι κατέδραθον,  ἀμφὶ δὲ φύλλα
urn:cts:greekLit:tlg0012.tlg002.murray:7.286#ἠφυσάμην· ὕπνον δὲ θεὸς κατʼ ἀπείρονα χεῦεν.
urn:cts:greekLit:tlg0012.tlg002.murray:7.287#ἔνθα μὲν ἐν φύλλοισι φίλον τετιημένος ἦτορ
urn:cts:greekLit:tlg0012.tlg002.murray:7.288#εὗδον παννύχιος καὶ ἐπʼ ἠῶ καὶ μέσον ἦμαρ.
urn:cts:greekLit:tlg0012.tlg002.murray:7.289#δείλετό τʼ ἠέλιος καί με γλυκὺς ὕπνος ἀνῆκεν.
urn:cts:greekLit:tlg0012.tlg002.murray:7.290#ἀμφιπόλους δʼ ἐπὶ θινὶ τεῆς ἐνόησα θυγατρὸς
urn:cts:greekLit:tlg0012.tlg002.murray:7.291#παιζούσας, ἐν δʼ αὐτὴ ἔην ἐικυῖα θεῇσι·
urn:cts:greekLit:tlg0012.tlg002.murray:7.292#τὴν ἱκέτευσʼ· ἡ δʼ οὔ τι νοήματος ἤμβροτεν ἐσθλοῦ,
urn:cts:greekLit:tlg0012.tlg002.murray:7.293#ὡς οὐκ ἂν ἔλποιο νεώτερον ἀντιάσαντα
urn:cts:greekLit:tlg0012.tlg002.murray:7.294#ἐρξέμεν· αἰεὶ γάρ τε νεώτεροι ἀφραδέουσιν.
urn:cts:greekLit:tlg0012.tlg002.murray:7.295#ἥ μοι σῖτον ἔδωκεν ἅλις ἠδʼ αἴθοπα οἶνον
urn:cts:greekLit:tlg0012.tlg002.murray:7.296#καὶ λοῦσʼ ἐν ποταμῷ καί μοι τάδε εἵματʼ ἔδωκε.
urn:cts:greekLit:tlg0012.tlg002.murray:7.297#ταῦτά τοι ἀχνύμενός περ ἀληθείην κατέλεξα.
urn:cts:greekLit:tlg0012.tlg002.murray:7.298#τὸν δʼ αὖτʼ Ἀλκίνοος ἀπαμείβετο φώνησέν τε·
urn:cts:greekLit:tlg0012.tlg002.murray:7.299#ξεῖνʼ, ἦ τοι μὲν τοῦτο γʼ ἐναίσιμον οὐκ ἐνόησε
urn:cts:greekLit:tlg0012.tlg002.murray:7.300#παῖς ἐμή,  οὕνεκά σʼ οὔ τι μετʼ ἀμφιπόλοισι γυναιξὶν
urn:cts:greekLit:tlg0012.tlg002.murray:7.301#ἦγεν ἐς ἡμέτερον, σὺ δʼ ἄρα πρώτην ἱκέτευσας.
urn:cts:greekLit:tlg0012.tlg002.murray:7.302#τὸν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:7.303#ἥρως, μή τοι τοὔνεκʼ ἀμύμονα νείκεε κούρην·
urn:cts:greekLit:tlg0012.tlg002.murray:7.304#ἡ μὲν γάρ μʼ ἐκέλευε σὺν ἀμφιπόλοισιν ἕπεσθαι,
urn:cts:greekLit:tlg0012.tlg002.murray:7.305#ἀλλʼ ἐγὼ οὐκ ἔθελον δείσας αἰσχυνόμενός τε,
urn:cts:greekLit:tlg0012.tlg002.murray:7.306#μή πως καὶ σοὶ θυμὸς ἐπισκύσσαιτο ἰδόντι·
urn:cts:greekLit:tlg0012.tlg002.murray:7.307#δύσζηλοι γάρ τʼ εἰμὲν ἐπὶ χθονὶ φῦλʼ ἀνθρώπων.
urn:cts:greekLit:tlg0012.tlg002.murray:7.308#τὸν δʼ αὖτʼ Ἀλκίνοος ἀπαμείβετο φώνησέν τε·
urn:cts:greekLit:tlg0012.tlg002.murray:7.309#ξεῖνʼ, οὔ μοι τοιοῦτον ἐνὶ στήθεσσι φίλον κῆρ
urn:cts:greekLit:tlg0012.tlg002.murray:7.310#μαψιδίως κεχολῶσθαι· ἀμείνω δʼ αἴσιμα πάντα.
urn:cts:greekLit:tlg0012.tlg002.murray:7.311#αἲ γάρ, Ζεῦ τε πάτερ καὶ Ἀθηναίη καὶ Ἄπολλον,
urn:cts:greekLit:tlg0012.tlg002.murray:7.312#τοῖος ἐὼν οἷός ἐσσι, τά τε φρονέων ἅ τʼ ἐγώ περ,
urn:cts:greekLit:tlg0012.tlg002.murray:7.313#παῖδά τʼ ἐμὴν ἐχέμεν καὶ ἐμὸς γαμβρὸς καλέεσθαι
urn:cts:greekLit:tlg0012.tlg002.murray:7.314#αὖθι μένων· οἶκον δέ κʼ ἐγὼ καὶ κτήματα δοίην,
urn:cts:greekLit:tlg0012.tlg002.murray:7.315#εἴ κʼ ἐθέλων γε μένοις· ἀέκοντα δέ σʼ οὔ τις ἐρύξει
urn:cts:greekLit:tlg0012.tlg002.murray:7.316#Φαιήκων· μὴ τοῦτο φίλον Διὶ πατρὶ γένοιτο.
urn:cts:greekLit:tlg0012.tlg002.murray:7.317#πομπὴν δʼ ἐς τόδʼ ἐγὼ τεκμαίρομαι, ὄφρʼ ἐὺ εἰδῇς,
urn:cts:greekLit:tlg0012.tlg002.murray:7.318#αὔριον ἔς· τῆμος δὲ σὺ μὲν δεδμημένος ὕπνῳ
urn:cts:greekLit:tlg0012.tlg002.murray:7.319#λέξεαι, οἱ δʼ ἐλόωσι γαλήνην, ὄφρʼ ἂν ἵκηαι
urn:cts:greekLit:tlg0012.tlg002.murray:7.320#πατρίδα σὴν καὶ δῶμα,  καὶ εἴ πού τοι φίλον ἐστίν,
urn:cts:greekLit:tlg0012.tlg002.murray:7.321#εἴ περ καὶ μάλα πολλὸν ἑκαστέρω ἔστʼ Εὐβοίης,
urn:cts:greekLit:tlg0012.tlg002.murray:7.322#τήν περ τηλοτάτω φάσʼ ἔμμεναι, οἵ μιν ἴδοντο
urn:cts:greekLit:tlg0012.tlg002.murray:7.323#λαῶν ἡμετέρων, ὅτε τε ξανθὸν Ῥαδάμανθυν
urn:cts:greekLit:tlg0012.tlg002.murray:7.324#ἦγον ἐποψόμενον Τιτυὸν Γαιήιον υἱόν.
urn:cts:greekLit:tlg0012.tlg002.murray:7.325#καὶ μὲν οἱ ἔνθʼ ἦλθον καὶ ἄτερ καμάτοιο τέλεσσαν
urn:cts:greekLit:tlg0012.tlg002.murray:7.326#ἤματι τῷ αὐτῷ καὶ ἀπήνυσαν οἴκαδʼ ὀπίσσω.
urn:cts:greekLit:tlg0012.tlg002.murray:7.327#εἰδήσεις δὲ καὶ αὐτὸς ἐνὶ φρεσὶν ὅσσον ἄρισται
urn:cts:greekLit:tlg0012.tlg002.murray:7.328#νῆες ἐμαὶ καὶ κοῦροι ἀναρρίπτειν ἅλα πηδῷ.
urn:cts:greekLit:tlg0012.tlg002.murray:7.329#ὣς φάτο, γήθησεν δὲ πολύτλας δῖος Ὀδυσσεύς,
urn:cts:greekLit:tlg0012.tlg002.murray:7.330#εὐχόμενος δʼ ἄρα εἶπεν,  ἔπος τʼ ἔφατʼ ἔκ τʼ ὀνόμαζεν·
urn:cts:greekLit:tlg0012.tlg002.murray:7.331#Ζεῦ πάτερ, αἴθʼ ὅσα εἶπε τελευτήσειεν ἅπαντα
urn:cts:greekLit:tlg0012.tlg002.murray:7.332#Ἀλκίνοος· τοῦ μέν κεν ἐπὶ ζείδωρον ἄρουραν
urn:cts:greekLit:tlg0012.tlg002.murray:7.333#ἄσβεστον κλέος εἴη, ἐγὼ δέ κε πατρίδʼ ἱκοίμην.
urn:cts:greekLit:tlg0012.tlg002.murray:7.334#ὣς οἱ μὲν τοιαῦτα πρὸς ἀλλήλους ἀγόρευον·
urn:cts:greekLit:tlg0012.tlg002.murray:7.335#κέκλετο δʼ Ἀρήτη λευκώλενος ἀμφιπόλοισιν
urn:cts:greekLit:tlg0012.tlg002.murray:7.336#δέμνιʼ ὑπʼ αἰθούσῃ θέμεναι καὶ ῥήγεα καλὰ
urn:cts:greekLit:tlg0012.tlg002.murray:7.337#πορφύρεʼ ἐμβαλέειν, στορέσαι τʼ ἐφύπερθε τάπητας
urn:cts:greekLit:tlg0012.tlg002.murray:7.338#χλαίνας τʼ ἐνθέμεναι οὔλας καθύπερθεν ἕσασθαι.
urn:cts:greekLit:tlg0012.tlg002.murray:7.339#αἱ δʼ ἴσαν ἐκ μεγάροιο δάος μετὰ χερσὶν ἔχουσαι·
urn:cts:greekLit:tlg0012.tlg002.murray:7.340#αὐτὰρ ἐπεὶ στόρεσαν πυκινὸν λέχος ἐγκονέουσαι,
urn:cts:greekLit:tlg0012.tlg002.murray:7.341#ὤτρυνον δʼ Ὀδυσῆα παριστάμεναι ἐπέεσσιν·
urn:cts:greekLit:tlg0012.tlg002.murray:7.342#ὄρσο κέων, ὦ ξεῖνε· πεποίηται δέ τοι εὐνή.
urn:cts:greekLit:tlg0012.tlg002.murray:7.343#ὣς φάν, τῷ δʼ ἀσπαστὸν ἐείσατο κοιμηθῆναι.
urn:cts:greekLit:tlg0012.tlg002.murray:7.344#ὣς ὁ μὲν ἔνθα καθεῦδε πολύτλας δῖος Ὀδυσσεὺς
urn:cts:greekLit:tlg0012.tlg002.murray:7.345#τρητοῖς ἐν λεχέεσσιν ὑπʼ αἰθούσῃ ἐριδούπῳ·
urn:cts:greekLit:tlg0012.tlg002.murray:7.346#Ἀλκίνοος δʼ ἄρα λέκτο μυχῷ δόμου ὑψηλοῖο,
urn:cts:greekLit:tlg0012.tlg002.murray:7.347#πὰρ δὲ γυνὴ δέσποινα λέχος πόρσυνε καὶ εὐνήν.
urn:cts:greekLit:tlg0012.tlg002.murray:8.1#ἦμος δʼ ἠριγένεια φάνη ῥοδοδάκτυλος Ἠώς,
urn:cts:greekLit:tlg0012.tlg002.murray:8.2#ὤρνυτʼ ἄρʼ ἐξ εὐνῆς ἱερὸν μένος Ἀλκινόοιο,
urn:cts:greekLit:tlg0012.tlg002.murray:8.3#ἂν δʼ ἄρα διογενὴς ὦρτο πτολίπορθος Ὀδυσσεύς.
urn:cts:greekLit:tlg0012.tlg002.murray:8.4#τοῖσιν δʼ ἡγεμόνευʼ ἱερὸν μένος Ἀλκινόοιο
urn:cts:greekLit:tlg0012.tlg002.murray:8.5#Φαιήκων ἀγορήνδʼ,  ἥ σφιν παρὰ νηυσὶ τέτυκτο.
urn:cts:greekLit:tlg0012.tlg002.murray:8.6#ἐλθόντες δὲ καθῖζον ἐπὶ ξεστοῖσι λίθοισι
urn:cts:greekLit:tlg0012.tlg002.murray:8.7#πλησίον. ἡ δʼ ἀνὰ ἄστυ μετῴχετο Παλλὰς Ἀθήνη
urn:cts:greekLit:tlg0012.tlg002.murray:8.8#εἰδομένη κήρυκι δαΐφρονος Ἀλκινόοιο,
urn:cts:greekLit:tlg0012.tlg002.murray:8.9#νόστον Ὀδυσσῆι μεγαλήτορι μητιόωσα,
urn:cts:greekLit:tlg0012.tlg002.murray:8.10#καί ῥα ἑκάστῳ φωτὶ παρισταμένη φάτο μῦθον·
urn:cts:greekLit:tlg0012.tlg002.murray:8.11#δεῦτʼ ἄγε, Φαιήκων ἡγήτορες ἠδὲ μέδοντες,
urn:cts:greekLit:tlg0012.tlg002.murray:8.12#εἰς ἀγορὴν ἰέναι, ὄφρα ξείνοιο πύθησθε,
urn:cts:greekLit:tlg0012.tlg002.murray:8.13#ὃς νέον Ἀλκινόοιο δαΐφρονος ἵκετο δῶμα
urn:cts:greekLit:tlg0012.tlg002.murray:8.14#πόντον ἐπιπλαγχθείς, δέμας ἀθανάτοισιν ὁμοῖος.
urn:cts:greekLit:tlg0012.tlg002.murray:8.15#ὣς εἰποῦσʼ ὤτρυνε μένος καὶ θυμὸν ἑκάστου.
urn:cts:greekLit:tlg0012.tlg002.murray:8.16#καρπαλίμως δʼ ἔμπληντο βροτῶν ἀγοραί τε καὶ ἕδραι
urn:cts:greekLit:tlg0012.tlg002.murray:8.17#ἀγρομένων· πολλοὶ δʼ ἄρʼ ἐθηήσαντο ἰδόντες
urn:cts:greekLit:tlg0012.tlg002.murray:8.18#υἱὸν Λαέρταο δαΐφρονα· τῷ δʼ ἄρʼ Ἀθήνη
urn:cts:greekLit:tlg0012.tlg002.murray:8.19#θεσπεσίην κατέχευε χάριν κεφαλῇ τε καὶ ὤμοις
urn:cts:greekLit:tlg0012.tlg002.murray:8.20#καί μιν μακρότερον καὶ πάσσονα θῆκεν ἰδέσθαι,
urn:cts:greekLit:tlg0012.tlg002.murray:8.21#ὥς κεν Φαιήκεσσι φίλος πάντεσσι γένοιτο
urn:cts:greekLit:tlg0012.tlg002.murray:8.22#δεινός τʼ αἰδοῖός τε καὶ ἐκτελέσειεν ἀέθλους
urn:cts:greekLit:tlg0012.tlg002.murray:8.23#πολλούς, τοὺς Φαίηκες ἐπειρήσαντʼ Ὀδυσῆος.
urn:cts:greekLit:tlg0012.tlg002.murray:8.24#αὐτὰρ ἐπεί ῥʼ ἤγερθεν ὁμηγερέες τʼ ἐγένοντο,
urn:cts:greekLit:tlg0012.tlg002.murray:8.25#τοῖσιν δʼ Ἀλκίνοος ἀγορήσατο καὶ μετέειπε·
urn:cts:greekLit:tlg0012.tlg002.murray:8.26#κέκλυτε, Φαιήκων ἡγήτορες ἠδὲ μέδοντες,
urn:cts:greekLit:tlg0012.tlg002.murray:8.27#ὄφρʼ εἴπω τά με θυμὸς ἐνὶ στήθεσσι κελεύει.
urn:cts:greekLit:tlg0012.tlg002.murray:8.28#ξεῖνος ὅδʼ, οὐκ οἶδʼ ὅς τις, ἀλώμενος ἵκετʼ ἐμὸν δῶ,
urn:cts:greekLit:tlg0012.tlg002.murray:8.29#ἠὲ πρὸς ἠοίων ἦ ἑσπερίων ἀνθρώπων·
urn:cts:greekLit:tlg0012.tlg002.murray:8.30#πομπὴν δʼ ὀτρύνει,  καὶ λίσσεται ἔμπεδον εἶναι.
urn:cts:greekLit:tlg0012.tlg002.murray:8.31#ἡμεῖς δʼ, ὡς τὸ πάρος περ, ἐποτρυνώμεθα πομπήν.
urn:cts:greekLit:tlg0012.tlg002.murray:8.32#οὐδὲ γὰρ οὐδέ τις ἄλλος, ὅτις κʼ ἐμὰ δώμαθʼ ἵκηται,
urn:cts:greekLit:tlg0012.tlg002.murray:8.33#ἐνθάδʼ ὀδυρόμενος δηρὸν μένει εἵνεκα πομπῆς.
urn:cts:greekLit:tlg0012.tlg002.murray:8.34#ἀλλʼ ἄγε νῆα μέλαιναν ἐρύσσομεν εἰς ἅλα δῖαν
urn:cts:greekLit:tlg0012.tlg002.murray:8.35#πρωτόπλοον,  κούρω δὲ δύω καὶ πεντήκοντα
urn:cts:greekLit:tlg0012.tlg002.murray:8.36#κρινάσθων κατὰ δῆμον, ὅσοι πάρος εἰσὶν ἄριστοι.
urn:cts:greekLit:tlg0012.tlg002.murray:8.37#δησάμενοι δʼ ἐὺ πάντες ἐπὶ κληῖσιν ἐρετμὰ
urn:cts:greekLit:tlg0012.tlg002.murray:8.38#ἔκβητʼ· αὐτὰρ ἔπειτα θοὴν ἀλεγύνετε δαῖτα
urn:cts:greekLit:tlg0012.tlg002.murray:8.39#ἡμέτερόνδʼ ἐλθόντες· ἐγὼ δʼ ἐὺ πᾶσι παρέξω.
urn:cts:greekLit:tlg0012.tlg002.murray:8.40#κούροισιν μὲν ταῦτʼ ἐπιτέλλομαι· αὐτὰρ οἱ ἄλλοι
urn:cts:greekLit:tlg0012.tlg002.murray:8.41#σκηπτοῦχοι βασιλῆες ἐμὰ πρὸς δώματα καλὰ
urn:cts:greekLit:tlg0012.tlg002.murray:8.42#ἔρχεσθʼ, ὄφρα ξεῖνον ἐνὶ μεγάροισι φιλέωμεν,
urn:cts:greekLit:tlg0012.tlg002.murray:8.43#μηδέ τις ἀρνείσθω. καλέσασθε δὲ θεῖον ἀοιδὸν
urn:cts:greekLit:tlg0012.tlg002.murray:8.44#Δημόδοκον· τῷ γάρ ῥα θεὸς πέρι δῶκεν ἀοιδὴν
urn:cts:greekLit:tlg0012.tlg002.murray:8.45#τέρπειν,  ὅππῃ θυμὸς ἐποτρύνῃσιν ἀείδειν.
urn:cts:greekLit:tlg0012.tlg002.murray:8.46#ὣς ἄρα φωνήσας ἡγήσατο, τοὶ δʼ ἅμʼ ἕποντο
urn:cts:greekLit:tlg0012.tlg002.murray:8.47#σκηπτοῦχοι· κῆρυξ δὲ μετῴχετο θεῖον ἀοιδόν.
urn:cts:greekLit:tlg0012.tlg002.murray:8.48#κούρω δὲ κρινθέντε δύω καὶ πεντήκοντα
urn:cts:greekLit:tlg0012.tlg002.murray:8.49#βήτην, ὡς ἐκέλευσʼ, ἐπὶ θῖνʼ ἁλὸς ἀτρυγέτοιο.
urn:cts:greekLit:tlg0012.tlg002.murray:8.50#αὐτὰρ ἐπεί ῥʼ ἐπὶ νῆα κατήλυθον ἠδὲ θάλασσαν,
urn:cts:greekLit:tlg0012.tlg002.murray:8.51#νῆα μὲν οἵ γε μέλαιναν ἁλὸς βένθοσδε ἔρυσσαν,
urn:cts:greekLit:tlg0012.tlg002.murray:8.52#ἐν δʼ ἱστόν τʼ ἐτίθεντο καὶ ἱστία νηὶ μελαίνῃ,
urn:cts:greekLit:tlg0012.tlg002.murray:8.53#ἠρτύναντο δʼ ἐρετμὰ τροποῖς ἐν δερματίνοισι,
urn:cts:greekLit:tlg0012.tlg002.murray:8.54#πάντα κατὰ μοῖραν, ἀνά θʼ ἱστία λευκὰ πέτασσαν.
urn:cts:greekLit:tlg0012.tlg002.murray:8.55#ὑψοῦ δʼ ἐν νοτίῳ τήν γʼ ὥρμισαν· αὐτὰρ ἔπειτα
urn:cts:greekLit:tlg0012.tlg002.murray:8.56#βάν ῥʼ ἴμεν Ἀλκινόοιο δαΐφρονος ἐς μέγα δῶμα.
urn:cts:greekLit:tlg0012.tlg002.murray:8.57#πλῆντο δʼ ἄρʼ αἴθουσαί τε καὶ ἕρκεα καὶ δόμοι ἀνδρῶν
urn:cts:greekLit:tlg0012.tlg002.murray:8.58#ἀγρομένων· πολλοὶ δʼ ἄρʼ ἔσαν, νέοι ἠδὲ παλαιοί.
urn:cts:greekLit:tlg0012.tlg002.murray:8.59#τοῖσιν δʼ Ἀλκίνοος δυοκαίδεκα μῆλʼ ἱέρευσεν,
urn:cts:greekLit:tlg0012.tlg002.murray:8.60#ὀκτὼ δʼ ἀργιόδοντας ὕας,  δύο δʼ εἰλίποδας βοῦς·
urn:cts:greekLit:tlg0012.tlg002.murray:8.61#τοὺς δέρον ἀμφί θʼ ἕπον, τετύκοντό τε δαῖτʼ ἐρατεινήν.
urn:cts:greekLit:tlg0012.tlg002.murray:8.62#κῆρυξ δʼ ἐγγύθεν ἦλθεν ἄγων ἐρίηρον ἀοιδόν,
urn:cts:greekLit:tlg0012.tlg002.murray:8.63#τὸν πέρι μοῦσʼ ἐφίλησε, δίδου δʼ ἀγαθόν τε κακόν τε·
urn:cts:greekLit:tlg0012.tlg002.murray:8.64#ὀφθαλμῶν μὲν ἄμερσε, δίδου δʼ ἡδεῖαν ἀοιδήν.
urn:cts:greekLit:tlg0012.tlg002.murray:8.65#τῷ δʼ ἄρα Ποντόνοος θῆκε θρόνον ἀργυρόηλον
urn:cts:greekLit:tlg0012.tlg002.murray:8.66#μέσσῳ δαιτυμόνων, πρὸς κίονα μακρὸν ἐρείσας·
urn:cts:greekLit:tlg0012.tlg002.murray:8.67#κὰδ δʼ ἐκ πασσαλόφι κρέμασεν φόρμιγγα λίγειαν
urn:cts:greekLit:tlg0012.tlg002.murray:8.68#αὐτοῦ ὑπὲρ κεφαλῆς καὶ ἐπέφραδε χερσὶν ἑλέσθαι
urn:cts:greekLit:tlg0012.tlg002.murray:8.69#κῆρυξ· πὰρ δʼ ἐτίθει κάνεον καλήν τε τράπεζαν,
urn:cts:greekLit:tlg0012.tlg002.murray:8.70#πὰρ δὲ δέπας οἴνοιο,  πιεῖν ὅτε θυμὸς ἀνώγοι.
urn:cts:greekLit:tlg0012.tlg002.murray:8.71#οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.
urn:cts:greekLit:tlg0012.tlg002.murray:8.72#αὐτὰρ ἐπεὶ πόσιος καὶ ἐδητύος ἐξ ἔρον ἕντο,
urn:cts:greekLit:tlg0012.tlg002.murray:8.73#μοῦσʼ ἄρʼ ἀοιδὸν ἀνῆκεν ἀειδέμεναι κλέα ἀνδρῶν,
urn:cts:greekLit:tlg0012.tlg002.murray:8.74#οἴμης τῆς τότʼ ἄρα κλέος οὐρανὸν εὐρὺν ἵκανε,
urn:cts:greekLit:tlg0012.tlg002.murray:8.75#νεῖκος Ὀδυσσῆος καὶ Πηλεΐδεω Ἀχιλῆος,
urn:cts:greekLit:tlg0012.tlg002.murray:8.76#ὥς ποτε δηρίσαντο θεῶν ἐν δαιτὶ θαλείῃ
urn:cts:greekLit:tlg0012.tlg002.murray:8.77#ἐκπάγλοις ἐπέεσσιν, ἄναξ δʼ ἀνδρῶν Ἀγαμέμνων
urn:cts:greekLit:tlg0012.tlg002.murray:8.78#χαῖρε νόῳ, ὅ τʼ ἄριστοι Ἀχαιῶν δηριόωντο.
urn:cts:greekLit:tlg0012.tlg002.murray:8.79#ὣς γάρ οἱ χρείων μυθήσατο Φοῖβος Ἀπόλλων
urn:cts:greekLit:tlg0012.tlg002.murray:8.80#Πυθοῖ ἐν ἠγαθέῃ,  ὅθʼ ὑπέρβη λάινον οὐδὸν
urn:cts:greekLit:tlg0012.tlg002.murray:8.81#χρησόμενος· τότε γάρ ῥα κυλίνδετο πήματος ἀρχὴ
urn:cts:greekLit:tlg0012.tlg002.murray:8.82#Τρωσί τε καὶ Δαναοῖσι Διὸς μεγάλου διὰ βουλάς.
urn:cts:greekLit:tlg0012.tlg002.murray:8.83#ταῦτʼ ἄρʼ ἀοιδὸς ἄειδε περικλυτός· αὐτὰρ Ὀδυσσεὺς
urn:cts:greekLit:tlg0012.tlg002.murray:8.84#πορφύρεον μέγα φᾶρος ἑλὼν χερσὶ στιβαρῇσι
urn:cts:greekLit:tlg0012.tlg002.murray:8.85#κὰκ κεφαλῆς εἴρυσσε,  κάλυψε δὲ καλὰ πρόσωπα·
urn:cts:greekLit:tlg0012.tlg002.murray:8.86#αἴδετο γὰρ Φαίηκας ὑπʼ ὀφρύσι δάκρυα λείβων.
urn:cts:greekLit:tlg0012.tlg002.murray:8.87#ἦ τοι ὅτε λήξειεν ἀείδων θεῖος ἀοιδός,
urn:cts:greekLit:tlg0012.tlg002.murray:8.88#δάκρυ ὀμορξάμενος κεφαλῆς ἄπο φᾶρος ἕλεσκε
urn:cts:greekLit:tlg0012.tlg002.murray:8.89#καὶ δέπας ἀμφικύπελλον ἑλὼν σπείσασκε θεοῖσιν·
urn:cts:greekLit:tlg0012.tlg002.murray:8.90#αὐτὰρ ὅτʼ ἂψ ἄρχοιτο καὶ ὀτρύνειαν ἀείδειν
urn:cts:greekLit:tlg0012.tlg002.murray:8.91#Φαιήκων οἱ ἄριστοι, ἐπεὶ τέρποντʼ ἐπέεσσιν,
urn:cts:greekLit:tlg0012.tlg002.murray:8.92#ἂψ Ὀδυσεὺς κατὰ κρᾶτα καλυψάμενος γοάασκεν.
urn:cts:greekLit:tlg0012.tlg002.murray:8.93#ἔνθʼ ἄλλους μὲν πάντας ἐλάνθανε δάκρυα λείβων,
urn:cts:greekLit:tlg0012.tlg002.murray:8.94#Ἀλκίνοος δέ μιν οἶος ἐπεφράσατʼ ἠδʼ ἐνόησεν
urn:cts:greekLit:tlg0012.tlg002.murray:8.95#ἥμενος ἄγχʼ αὐτοῦ,  βαρὺ δὲ στενάχοντος ἄκουσεν.
urn:cts:greekLit:tlg0012.tlg002.murray:8.96#αἶψα δὲ Φαιήκεσσι φιληρέτμοισι μετηύδα·
urn:cts:greekLit:tlg0012.tlg002.murray:8.97#κέκλυτε, Φαιήκων ἡγήτορες ἠδὲ μέδοντες.
urn:cts:greekLit:tlg0012.tlg002.murray:8.98#ἤδη μὲν δαιτὸς κεκορήμεθα θυμὸν ἐίσης
urn:cts:greekLit:tlg0012.tlg002.murray:8.99#φόρμιγγός θʼ, ἣ δαιτὶ συνήορός ἐστι θαλείῃ·
urn:cts:greekLit:tlg0012.tlg002.murray:8.100#νῦν δʼ ἐξέλθωμεν καὶ ἀέθλων πειρηθῶμεν
urn:cts:greekLit:tlg0012.tlg002.murray:8.101#πάντων, ὥς χʼ ὁ ξεῖνος ἐνίσπῃ οἷσι φίλοισιν
urn:cts:greekLit:tlg0012.tlg002.murray:8.102#οἴκαδε νοστήσας, ὅσσον περιγιγνόμεθʼ ἄλλων
urn:cts:greekLit:tlg0012.tlg002.murray:8.103#πύξ τε παλαιμοσύνῃ τε καὶ ἅλμασιν ἠδὲ πόδεσσιν.
urn:cts:greekLit:tlg0012.tlg002.murray:8.104#ὣς ἄρα φωνήσας ἡγήσατο, τοὶ δʼ ἅμʼ ἕποντο.
urn:cts:greekLit:tlg0012.tlg002.murray:8.105#κὰδ δʼ ἐκ πασσαλόφι κρέμασεν φόρμιγγα λίγειαν,
urn:cts:greekLit:tlg0012.tlg002.murray:8.106#Δημοδόκου δʼ ἕλε χεῖρα καὶ ἔξαγεν ἐκ μεγάροιο
urn:cts:greekLit:tlg0012.tlg002.murray:8.107#κῆρυξ· ἦρχε δὲ τῷ αὐτὴν ὁδὸν ἥν περ οἱ ἄλλοι
urn:cts:greekLit:tlg0012.tlg002.murray:8.108#Φαιήκων οἱ ἄριστοι, ἀέθλια θαυμανέοντες.
urn:cts:greekLit:tlg0012.tlg002.murray:8.109#βὰν δʼ ἴμεν εἰς ἀγορήν, ἅμα δʼ ἕσπετο πουλὺς ὅμιλος,
urn:cts:greekLit:tlg0012.tlg002.murray:8.110#μυρίοι· ἂν δʼ ἵσταντο νέοι πολλοί τε καὶ ἐσθλοί.
urn:cts:greekLit:tlg0012.tlg002.murray:8.111#ὦρτο μὲν Ἀκρόνεώς τε καὶ Ὠκύαλος καὶ Ἐλατρεύς,
urn:cts:greekLit:tlg0012.tlg002.murray:8.112#Ναυτεύς τε Πρυμνεύς τε καὶ Ἀγχίαλος καὶ Ἐρετμεύς,
urn:cts:greekLit:tlg0012.tlg002.murray:8.113#Ποντεύς τε Πρωρεύς τε, Θόων Ἀναβησίνεώς τε
urn:cts:greekLit:tlg0012.tlg002.murray:8.114#Ἀμφίαλός θʼ, υἱὸς Πολυνήου Τεκτονίδαο·
urn:cts:greekLit:tlg0012.tlg002.murray:8.115#ἂν δὲ καὶ Εὐρύαλος,  βροτολοιγῷ ἶσος Ἄρηϊ,
urn:cts:greekLit:tlg0012.tlg002.murray:8.116#Ναυβολίδης, ὃς ἄριστος ἔην εἶδός τε δέμας τε
urn:cts:greekLit:tlg0012.tlg002.murray:8.117#πάντων Φαιήκων μετʼ ἀμύμονα Λαοδάμαντα.
urn:cts:greekLit:tlg0012.tlg002.murray:8.118#ἂν δʼ ἔσταν τρεῖς παῖδες ἀμύμονος Ἀλκινόοιο,
urn:cts:greekLit:tlg0012.tlg002.murray:8.119#Λαοδάμας θʼ Ἅλιός τε καὶ ἀντίθεος Κλυτόνηος.
urn:cts:greekLit:tlg0012.tlg002.murray:8.120#οἱ δʼ ἦ τοι πρῶτον μὲν ἐπειρήσαντο πόδεσσι.
urn:cts:greekLit:tlg0012.tlg002.murray:8.121#τοῖσι δʼ ἀπὸ νύσσης τέτατο δρόμος· οἱ δʼ ἅμα πάντες
urn:cts:greekLit:tlg0012.tlg002.murray:8.122#καρπαλίμως ἐπέτοντο κονίοντες πεδίοιο·
urn:cts:greekLit:tlg0012.tlg002.murray:8.123#τῶν δὲ θέειν ὄχʼ ἄριστος ἔην Κλυτόνηος ἀμύμων·
urn:cts:greekLit:tlg0012.tlg002.murray:8.124#ὅσσον τʼ ἐν νειῷ οὖρον πέλει ἡμιόνοιιν,
urn:cts:greekLit:tlg0012.tlg002.murray:8.125#τόσσον ὑπεκπροθέων λαοὺς ἵκεθʼ, οἱ δʼ ἐλίποντο.
urn:cts:greekLit:tlg0012.tlg002.murray:8.126#οἱ δὲ παλαιμοσύνης ἀλεγεινῆς πειρήσαντο·
urn:cts:greekLit:tlg0012.tlg002.murray:8.127#τῇ δʼ αὖτʼ Εὐρύαλος ἀπεκαίνυτο πάντας ἀρίστους.
urn:cts:greekLit:tlg0012.tlg002.murray:8.128#ἅλματι δʼ Ἀμφίαλος πάντων προφερέστατος ἦεν·
urn:cts:greekLit:tlg0012.tlg002.murray:8.129#δίσκῳ δʼ αὖ πάντων πολὺ φέρτατος ἦεν Ἐλατρεύς,
urn:cts:greekLit:tlg0012.tlg002.murray:8.130#πὺξ δʼ αὖ Λαοδάμας,  ἀγαθὸς πάϊς Ἀλκινόοιο.
urn:cts:greekLit:tlg0012.tlg002.murray:8.131#αὐτὰρ ἐπεὶ δὴ πάντες ἐτέρφθησαν φρένʼ ἀέθλοις,
urn:cts:greekLit:tlg0012.tlg002.murray:8.132#τοῖς ἄρα Λαοδάμας μετέφη πάϊς Ἀλκινόοιο·
urn:cts:greekLit:tlg0012.tlg002.murray:8.133#δεῦτε, φίλοι, τὸν ξεῖνον ἐρώμεθα εἴ τινʼ ἄεθλον
urn:cts:greekLit:tlg0012.tlg002.murray:8.134#οἶδέ τε καὶ δεδάηκε. φυήν γε μὲν οὐ κακός ἐστι,
urn:cts:greekLit:tlg0012.tlg002.murray:8.135#μηρούς τε κνήμας τε καὶ ἄμφω χεῖρας ὕπερθεν
urn:cts:greekLit:tlg0012.tlg002.murray:8.136#αὐχένα τε στιβαρὸν μέγα τε σθένος· οὐδέ τι ἥβης
urn:cts:greekLit:tlg0012.tlg002.murray:8.137#δεύεται, ἀλλὰ κακοῖσι συνέρρηκται πολέεσσιν·
urn:cts:greekLit:tlg0012.tlg002.murray:8.138#οὐ γὰρ ἐγώ γέ τί φημι κακώτερον ἄλλο θαλάσσης
urn:cts:greekLit:tlg0012.tlg002.murray:8.139#ἄνδρα γε συγχεῦαι, εἰ καὶ μάλα καρτερὸς εἴη.
urn:cts:greekLit:tlg0012.tlg002.murray:8.140#τὸν δʼ αὖτʼ Εὐρύαλος ἀπαμείβετο φώνησέν τε·
urn:cts:greekLit:tlg0012.tlg002.murray:8.141#Λαοδάμα, μάλα τοῦτο ἔπος κατὰ μοῖραν ἔειπες.
urn:cts:greekLit:tlg0012.tlg002.murray:8.142#αὐτὸς νῦν προκάλεσσαι ἰὼν καὶ πέφραδε μῦθον.
urn:cts:greekLit:tlg0012.tlg002.murray:8.143#αὐτὰρ ἐπεὶ τό γʼ ἄκουσʼ ἀγαθὸς πάϊς Ἀλκινόοιο,
urn:cts:greekLit:tlg0012.tlg002.murray:8.144#στῆ ῥʼ ἐς μέσσον ἰὼν καὶ Ὀδυσσῆα προσέειπε·
urn:cts:greekLit:tlg0012.tlg002.murray:8.145#δεῦρʼ ἄγε καὶ σύ,  ξεῖνε πάτερ, πείρησαι ἀέθλων,
urn:cts:greekLit:tlg0012.tlg002.murray:8.146#εἴ τινά που δεδάηκας· ἔοικε δέ σʼ ἴδμεν ἀέθλους·
urn:cts:greekLit:tlg0012.tlg002.murray:8.147#οὐ μὲν γὰρ μεῖζον κλέος ἀνέρος ὄφρα κʼ ἔῃσιν,
urn:cts:greekLit:tlg0012.tlg002.murray:8.148#ἤ ὅ τι ποσσίν τε ῥέξῃ καὶ χερσὶν ἑῇσιν.
urn:cts:greekLit:tlg0012.tlg002.murray:8.149#ἀλλʼ ἄγε πείρησαι, σκέδασον δʼ ἀπὸ κήδεα θυμοῦ.
urn:cts:greekLit:tlg0012.tlg002.murray:8.150#σοὶ δʼ ὁδὸς οὐκέτι δηρὸν ἀπέσσεται,  ἀλλά τοι ἤδη
urn:cts:greekLit:tlg0012.tlg002.murray:8.151#νηῦς τε κατείρυσται καὶ ἐπαρτέες εἰσὶν ἑταῖροι.
urn:cts:greekLit:tlg0012.tlg002.murray:8.152#τὸν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:8.153#Λαοδάμα, τί με ταῦτα κελεύετε κερτομέοντες;
urn:cts:greekLit:tlg0012.tlg002.murray:8.154#κήδεά μοι καὶ μᾶλλον ἐνὶ φρεσὶν ἤ περ ἄεθλοι,
urn:cts:greekLit:tlg0012.tlg002.murray:8.155#ὃς πρὶν μὲν μάλα πολλὰ πάθον καὶ πολλὰ μόγησα,
urn:cts:greekLit:tlg0012.tlg002.murray:8.156#νῦν δὲ μεθʼ ὑμετέρῃ ἀγορῇ νόστοιο χατίζων
urn:cts:greekLit:tlg0012.tlg002.murray:8.157#ἧμαι, λισσόμενος βασιλῆά τε πάντα τε δῆμον.
urn:cts:greekLit:tlg0012.tlg002.murray:8.158#τὸν δʼ αὖτʼ Εὐρύαλος ἀπαμείβετο νείκεσέ τʼ ἄντην·
urn:cts:greekLit:tlg0012.tlg002.murray:8.159#οὐ γάρ σʼ οὐδέ, ξεῖνε, δαήμονι φωτὶ ἐίσκω
urn:cts:greekLit:tlg0012.tlg002.murray:8.160#ἄθλων,  οἷά τε πολλὰ μετʼ ἀνθρώποισι πέλονται,
urn:cts:greekLit:tlg0012.tlg002.murray:8.161#ἀλλὰ τῷ, ὅς θʼ ἅμα νηὶ πολυκλήιδι θαμίζων,
urn:cts:greekLit:tlg0012.tlg002.murray:8.162#ἀρχὸς ναυτάων οἵ τε πρηκτῆρες ἔασιν,
urn:cts:greekLit:tlg0012.tlg002.murray:8.163#φόρτου τε μνήμων καὶ ἐπίσκοπος ᾖσιν ὁδαίων
urn:cts:greekLit:tlg0012.tlg002.murray:8.164#κερδέων θʼ ἁρπαλέων· οὐδʼ ἀθλητῆρι ἔοικας.
urn:cts:greekLit:tlg0012.tlg002.murray:8.165#τὸν δʼ ἄρʼ ὑπόδρα ἰδὼν προσέφη πολύμητις Ὀδυσσεύς·
urn:cts:greekLit:tlg0012.tlg002.murray:8.166#ξεῖνʼ,  οὐ καλὸν ἔειπες· ἀτασθάλῳ ἀνδρὶ ἔοικας.
urn:cts:greekLit:tlg0012.tlg002.murray:8.167#οὕτως οὐ πάντεσσι θεοὶ χαρίεντα διδοῦσιν
urn:cts:greekLit:tlg0012.tlg002.murray:8.168#ἀνδράσιν, οὔτε φυὴν οὔτʼ ἂρ φρένας οὔτʼ ἀγορητύν.
urn:cts:greekLit:tlg0012.tlg002.murray:8.169#ἄλλος μὲν γάρ τʼ εἶδος ἀκιδνότερος πέλει ἀνήρ,
urn:cts:greekLit:tlg0012.tlg002.murray:8.170#ἀλλὰ θεὸς μορφὴν ἔπεσι στέφει,  οἱ δέ τʼ ἐς αὐτὸν
urn:cts:greekLit:tlg0012.tlg002.murray:8.171#τερπόμενοι λεύσσουσιν· ὁ δʼ ἀσφαλέως ἀγορεύει
urn:cts:greekLit:tlg0012.tlg002.murray:8.172#αἰδοῖ μειλιχίῃ, μετὰ δὲ πρέπει ἀγρομένοισιν,
urn:cts:greekLit:tlg0012.tlg002.murray:8.173#ἐρχόμενον δʼ ἀνὰ ἄστυ θεὸν ὣς εἰσορόωσιν.
urn:cts:greekLit:tlg0012.tlg002.murray:8.174#ἄλλος δʼ αὖ εἶδος μὲν ἀλίγκιος ἀθανάτοισιν,
urn:cts:greekLit:tlg0012.tlg002.murray:8.175#ἀλλʼ οὔ οἱ χάρις ἀμφιπεριστέφεται ἐπέεσσιν,
urn:cts:greekLit:tlg0012.tlg002.murray:8.176#ὡς καὶ σοὶ εἶδος μὲν ἀριπρεπές, οὐδέ κεν ἄλλως
urn:cts:greekLit:tlg0012.tlg002.murray:8.177#οὐδὲ θεὸς τεύξειε, νόον δʼ ἀποφώλιός ἐσσι.
urn:cts:greekLit:tlg0012.tlg002.murray:8.178#ὤρινάς μοι θυμὸν ἐνὶ στήθεσσι φίλοισιν
urn:cts:greekLit:tlg0012.tlg002.murray:8.179#εἰπὼν οὐ κατὰ κόσμον. ἐγὼ δʼ οὐ νῆις ἀέθλων,
urn:cts:greekLit:tlg0012.tlg002.murray:8.180#ὡς σύ γε μυθεῖαι,  ἀλλʼ ἐν πρώτοισιν ὀίω
urn:cts:greekLit:tlg0012.tlg002.murray:8.181#ἔμμεναι, ὄφρʼ ἥβῃ τε πεποίθεα χερσί τʼ ἐμῇσι.
urn:cts:greekLit:tlg0012.tlg002.murray:8.182#νῦν δʼ ἔχομαι κακότητι καὶ ἄλγεσι· πολλὰ γὰρ ἔτλην
urn:cts:greekLit:tlg0012.tlg002.murray:8.183#ἀνδρῶν τε πτολέμους ἀλεγεινά τε κύματα πείρων.
urn:cts:greekLit:tlg0012.tlg002.murray:8.184#ἀλλὰ καὶ ὥς, κακὰ πολλὰ παθών, πειρήσομʼ ἀέθλων·
urn:cts:greekLit:tlg0012.tlg002.murray:8.185#θυμοδακὴς γὰρ μῦθος,  ἐπώτρυνας δέ με εἰπών.
urn:cts:greekLit:tlg0012.tlg002.murray:8.186#ἦ ῥα καὶ αὐτῷ φάρει ἀναΐξας λάβε δίσκον
urn:cts:greekLit:tlg0012.tlg002.murray:8.187#μείζονα καὶ πάχετον, στιβαρώτερον οὐκ ὀλίγον περ
urn:cts:greekLit:tlg0012.tlg002.murray:8.188#ἢ οἵῳ Φαίηκες ἐδίσκεον ἀλλήλοισι.
urn:cts:greekLit:tlg0012.tlg002.murray:8.189#τόν ῥα περιστρέψας ἧκε στιβαρῆς ἀπὸ χειρός,
urn:cts:greekLit:tlg0012.tlg002.murray:8.190#βόμβησεν δὲ λίθος· κατὰ δʼ ἔπτηξαν ποτὶ γαίῃ
urn:cts:greekLit:tlg0012.tlg002.murray:8.191#Φαίηκες δολιχήρετμοι, ναυσίκλυτοι ἄνδρες,
urn:cts:greekLit:tlg0012.tlg002.murray:8.192#λᾶος ὑπὸ ῥιπῆς· ὁ δʼ ὑπέρπτατο σήματα πάντων
urn:cts:greekLit:tlg0012.tlg002.murray:8.193#ῥίμφα θέων ἀπὸ χειρός. ἔθηκε δὲ τέρματʼ Ἀθήνη
urn:cts:greekLit:tlg0012.tlg002.murray:8.194#ἀνδρὶ δέμας ἐικυῖα, ἔπος τʼ ἔφατʼ ἔκ τʼ ὀνόμαζεν·
urn:cts:greekLit:tlg0012.tlg002.murray:8.195#καί κʼ ἀλαός τοι,  ξεῖνε, διακρίνειε τὸ σῆμα
urn:cts:greekLit:tlg0012.tlg002.murray:8.196#ἀμφαφόων, ἐπεὶ οὔ τι μεμιγμένον ἐστὶν ὁμίλῳ,
urn:cts:greekLit:tlg0012.tlg002.murray:8.197#ἀλλὰ πολὺ πρῶτον. σὺ δὲ θάρσει τόνδε γʼ ἄεθλον·
urn:cts:greekLit:tlg0012.tlg002.murray:8.198#οὔ τις Φαιήκων τόδε γʼ ἵξεται, οὐδʼ ὑπερήσει.
urn:cts:greekLit:tlg0012.tlg002.murray:8.199#ὣς φάτο, γήθησεν δὲ πολύτλας δῖος Ὀδυσσεύς,
urn:cts:greekLit:tlg0012.tlg002.murray:8.200#χαὶρων,  οὕνεχʼ ἑταῖρον ἐνηέα λεῦσσʼ ἐν ἀγῶνι.
urn:cts:greekLit:tlg0012.tlg002.murray:8.201#καὶ τότε κουφότερον μετεφώνεε Φαιήκεσσιν·
urn:cts:greekLit:tlg0012.tlg002.murray:8.202#τοῦτον νῦν ἀφίκεσθε, νέοι. τάχα δʼ ὕστερον ἄλλον
urn:cts:greekLit:tlg0012.tlg002.murray:8.203#ἥσειν ἢ τοσσοῦτον ὀίομαι ἢ ἔτι μᾶσσον.
urn:cts:greekLit:tlg0012.tlg002.murray:8.204#τῶν δʼ ἄλλων ὅτινα κραδίη θυμός τε κελεύει,
urn:cts:greekLit:tlg0012.tlg002.murray:8.205#δεῦρʼ ἄγε πειρηθήτω,  ἐπεί μʼ ἐχολώσατε λίην,
urn:cts:greekLit:tlg0012.tlg002.murray:8.206#ἢ πὺξ ἠὲ πάλῃ ἢ καὶ ποσίν, οὔ τι μεγαίρω,
urn:cts:greekLit:tlg0012.tlg002.murray:8.207#πάντων Φαιήκων, πλήν γʼ αὐτοῦ Λαοδάμαντος.
urn:cts:greekLit:tlg0012.tlg002.murray:8.208#ξεῖνος γάρ μοι ὅδʼ ἐστί· τίς ἂν φιλέοντι μάχοιτο;
urn:cts:greekLit:tlg0012.tlg002.murray:8.209#ἄφρων δὴ κεῖνός γε καὶ οὐτιδανὸς πέλει ἀνήρ,
urn:cts:greekLit:tlg0012.tlg002.murray:8.210#ὅς τις ξεινοδόκῳ ἔριδα προφέρηται ἀέθλων
urn:cts:greekLit:tlg0012.tlg002.murray:8.211#δήμῳ ἐν ἀλλοδαπῷ· ἕο δʼ αὐτοῦ πάντα κολούει.
urn:cts:greekLit:tlg0012.tlg002.murray:8.212#τῶν δʼ ἄλλων οὔ πέρ τινʼ ἀναίνομαι οὐδʼ ἀθερίζω,
urn:cts:greekLit:tlg0012.tlg002.murray:8.213#ἀλλʼ ἐθέλω ἴδμεν καὶ πειρηθήμεναι ἄντην.
urn:cts:greekLit:tlg0012.tlg002.murray:8.214#πάντα γὰρ οὐ κακός εἰμι, μετʼ ἀνδράσιν ὅσσοι ἄεθλοι·
urn:cts:greekLit:tlg0012.tlg002.murray:8.215#εὖ μὲν τόξον οἶδα ἐύξοον ἀμφαφάασθαι·
urn:cts:greekLit:tlg0012.tlg002.murray:8.216#πρῶτός κʼ ἄνδρα βάλοιμι ὀιστεύσας ἐν ὁμίλῳ
urn:cts:greekLit:tlg0012.tlg002.murray:8.217#ἀνδρῶν δυσμενέων, εἰ καὶ μάλα πολλοὶ ἑταῖροι
urn:cts:greekLit:tlg0012.tlg002.murray:8.218#ἄγχι παρασταῖεν καὶ τοξαζοίατο φωτῶν.
urn:cts:greekLit:tlg0012.tlg002.murray:8.219#οἶος δή με Φιλοκτήτης ἀπεκαίνυτο τόξῳ
urn:cts:greekLit:tlg0012.tlg002.murray:8.220#δήμῳ ἔνι Τρώων,  ὅτε τοξαζοίμεθʼ Ἀχαιοί.
urn:cts:greekLit:tlg0012.tlg002.murray:8.221#τῶν δʼ ἄλλων ἐμέ φημι πολὺ προφερέστερον εἶναι,
urn:cts:greekLit:tlg0012.tlg002.murray:8.222#ὅσσοι νῦν βροτοί εἰσιν ἐπὶ χθονὶ σῖτον ἔδοντες.
urn:cts:greekLit:tlg0012.tlg002.murray:8.223#ἀνδράσι δὲ προτέροισιν ἐριζέμεν οὐκ ἐθελήσω,
urn:cts:greekLit:tlg0012.tlg002.murray:8.224#οὔθʼ Ἡρακλῆι οὔτʼ Εὐρύτῳ Οιχαλιῆι,
urn:cts:greekLit:tlg0012.tlg002.murray:8.225#οἵ ῥα καὶ ἀθανάτοισιν ἐρίζεσκον περὶ τόξων.
urn:cts:greekLit:tlg0012.tlg002.murray:8.226#τῷ ῥα καὶ αἶψʼ ἔθανεν μέγας Εὔρυτος, οὐδʼ ἐπὶ γῆρας
urn:cts:greekLit:tlg0012.tlg002.murray:8.227#ἵκετʼ ἐνὶ μεγάροισι· χολωσάμενος γὰρ Ἀπόλλων
urn:cts:greekLit:tlg0012.tlg002.murray:8.228#ἔκτανεν, οὕνεκά μιν προκαλίζετο τοξάζεσθαι.
urn:cts:greekLit:tlg0012.tlg002.murray:8.229#δουρὶ δʼ ἀκοντίζω ὅσον οὐκ ἄλλος τις ὀιστῷ.
urn:cts:greekLit:tlg0012.tlg002.murray:8.230#οἴοισιν δείδοικα ποσὶν μή τίς με παρέλθῃ
urn:cts:greekLit:tlg0012.tlg002.murray:8.231#Φαιήκων· λίην γὰρ ἀεικελίως ἐδαμάσθην
urn:cts:greekLit:tlg0012.tlg002.murray:8.232#κύμασιν ἐν πολλοῖς, ἐπεὶ οὐ κομιδὴ κατὰ νῆα
urn:cts:greekLit:tlg0012.tlg002.murray:8.233#ἦεν ἐπηετανός· τῷ μοι φίλα γυῖα λέλυνται.
urn:cts:greekLit:tlg0012.tlg002.murray:8.234#ὣς ἔφαθʼ, οἱ δʼ ἄρα πάντες ἀκὴν ἐγένοντο σιωπῇ.
urn:cts:greekLit:tlg0012.tlg002.murray:8.235#Ἀλκίνοος δέ μιν οἶος ἀμειβόμενος προσέειπεν·
urn:cts:greekLit:tlg0012.tlg002.murray:8.236#ξεῖνʼ, ἐπεὶ οὐκ ἀχάριστα μεθʼ ἡμῖν ταῦτʼ ἀγορεύεις,
urn:cts:greekLit:tlg0012.tlg002.murray:8.237#ἀλλʼ ἐθέλεις ἀρετὴν σὴν φαινέμεν, ἥ τοι ὀπηδεῖ,
urn:cts:greekLit:tlg0012.tlg002.murray:8.238#χωόμενος ὅτι σʼ οὗτος ἀνὴρ ἐν ἀγῶνι παραστὰς
urn:cts:greekLit:tlg0012.tlg002.murray:8.239#νείκεσεν, ὡς ἂν σὴν ἀρετὴν βροτὸς οὔ τις ὄνοιτο,
urn:cts:greekLit:tlg0012.tlg002.murray:8.240#ὅς τις ἐπίσταιτο ᾗσι φρεσὶν ἄρτια βάζειν·
urn:cts:greekLit:tlg0012.tlg002.murray:8.241#ἀλλʼ ἄγε νῦν ἐμέθεν ξυνίει ἔπος, ὄφρα καὶ ἄλλῳ
urn:cts:greekLit:tlg0012.tlg002.murray:8.242#εἴπῃς ἡρώων, ὅτε κεν σοῖς ἐν μεγάροισι
urn:cts:greekLit:tlg0012.tlg002.murray:8.243#δαινύῃ παρὰ σῇ τʼ ἀλόχῳ καὶ σοῖσι τέκεσσιν,
urn:cts:greekLit:tlg0012.tlg002.murray:8.244#ἡμετέρης ἀρετῆς μεμνημένος, οἷα καὶ ἡμῖν
urn:cts:greekLit:tlg0012.tlg002.murray:8.245#Ζεὺς ἐπὶ ἔργα τίθησι διαμπερὲς ἐξ ἔτι πατρῶν.
urn:cts:greekLit:tlg0012.tlg002.murray:8.246#οὐ γὰρ πυγμάχοι εἰμὲν ἀμύμονες οὐδὲ παλαισταί,
urn:cts:greekLit:tlg0012.tlg002.murray:8.247#ἀλλὰ ποσὶ κραιπνῶς θέομεν καὶ νηυσὶν ἄριστοι,
urn:cts:greekLit:tlg0012.tlg002.murray:8.248#αἰεὶ δʼ ἡμῖν δαίς τε φίλη κίθαρις τε χοροί τε
urn:cts:greekLit:tlg0012.tlg002.murray:8.249#εἵματά τʼ ἐξημοιβὰ λοετρά τε θερμὰ καὶ εὐναί.
urn:cts:greekLit:tlg0012.tlg002.murray:8.250#ἀλλʼ ἄγε,  Φαιήκων βητάρμονες ὅσσοι ἄριστοι,
urn:cts:greekLit:tlg0012.tlg002.murray:8.251#παίσατε, ὥς χʼ ὁ ξεῖνος ἐνίσπῃ οἷσι φίλοισιν
urn:cts:greekLit:tlg0012.tlg002.murray:8.252#οἴκαδε νοστήσας, ὅσσον περιγιγνόμεθʼ ἄλλων
urn:cts:greekLit:tlg0012.tlg002.murray:8.253#ναυτιλίῃ καὶ ποσσὶ καὶ ὀρχηστυῖ καὶ ἀοιδῇ.
urn:cts:greekLit:tlg0012.tlg002.murray:8.254#Δημοδόκῳ δέ τις αἶψα κιὼν φόρμιγγα λίγειαν
urn:cts:greekLit:tlg0012.tlg002.murray:8.255#οἰσέτω,  ἥ που κεῖται ἐν ἡμετέροισι δόμοισιν.
urn:cts:greekLit:tlg0012.tlg002.murray:8.256#ὣς ἔφατʼ Ἀλκίνοος θεοείκελος, ὦρτο δὲ κῆρυξ
urn:cts:greekLit:tlg0012.tlg002.murray:8.257#οἴσων φόρμιγγα γλαφυρὴν δόμου ἐκ βασιλῆος.
urn:cts:greekLit:tlg0012.tlg002.murray:8.258#αἰσυμνῆται δὲ κριτοὶ ἐννέα πάντες ἀνέσταν
urn:cts:greekLit:tlg0012.tlg002.murray:8.259#δήμιοι, οἳ κατʼ ἀγῶνας ἐὺ πρήσσεσκον ἕκαστα,
urn:cts:greekLit:tlg0012.tlg002.murray:8.260#λείηναν δὲ χορόν,  καλὸν δʼ εὔρυναν ἀγῶνα.
urn:cts:greekLit:tlg0012.tlg002.murray:8.261#κῆρυξ δʼ ἐγγύθεν ἦλθε φέρων φόρμιγγα λίγειαν
urn:cts:greekLit:tlg0012.tlg002.murray:8.262#Δημοδόκῳ· ὁ δʼ ἔπειτα κίʼ ἐς μέσον· ἀμφὶ δὲ κοῦροι
urn:cts:greekLit:tlg0012.tlg002.murray:8.263#πρωθῆβαι ἵσταντο, δαήμονες ὀρχηθμοῖο,
urn:cts:greekLit:tlg0012.tlg002.murray:8.264#πέπληγον δὲ χορὸν θεῖον ποσίν. αὐτὰρ Ὀδυσσεὺς
urn:cts:greekLit:tlg0012.tlg002.murray:8.265#μαρμαρυγὰς θηεῖτο ποδῶν,  θαύμαζε δὲ θυμῷ.
urn:cts:greekLit:tlg0012.tlg002.murray:8.266#αὐτὰρ ὁ φορμίζων ἀνεβάλλετο καλὸν ἀείδειν
urn:cts:greekLit:tlg0012.tlg002.murray:8.267#ἀμφʼ Ἄρεος φιλότητος εὐστεφάνου τʼ Ἀφροδίτης,
urn:cts:greekLit:tlg0012.tlg002.murray:8.268#ὡς τὰ πρῶτα μίγησαν ἐν Ἡφαίστοιο δόμοισι
urn:cts:greekLit:tlg0012.tlg002.murray:8.269#λάθρῃ, πολλὰ δʼ ἔδωκε, λέχος δʼ ᾔσχυνε καὶ εὐνὴν
urn:cts:greekLit:tlg0012.tlg002.murray:8.270#Ἡφαίστοιο ἄνακτος.  ἄφαρ δέ οἱ ἄγγελος ἦλθεν
urn:cts:greekLit:tlg0012.tlg002.murray:8.271#Ἥλιος, ὅ σφʼ ἐνόησε μιγαζομένους φιλότητι.
urn:cts:greekLit:tlg0012.tlg002.murray:8.272#Ἥφαιστος δʼ ὡς οὖν θυμαλγέα μῦθον ἄκουσε,
urn:cts:greekLit:tlg0012.tlg002.murray:8.273#βῆ ῥʼ ἴμεν ἐς χαλκεῶνα κακὰ φρεσὶ βυσσοδομεύων,
urn:cts:greekLit:tlg0012.tlg002.murray:8.274#ἐν δʼ ἔθετʼ ἀκμοθέτῳ μέγαν ἄκμονα, κόπτε δὲ δεσμοὺς
urn:cts:greekLit:tlg0012.tlg002.murray:8.275#ἀρρήκτους ἀλύτους,  ὄφρʼ ἔμπεδον αὖθι μένοιεν.
urn:cts:greekLit:tlg0012.tlg002.murray:8.276#αὐτὰρ ἐπεὶ δὴ τεῦξε δόλον κεχολωμένος Ἄρει,
urn:cts:greekLit:tlg0012.tlg002.murray:8.277#βῆ ῥʼ ἴμεν ἐς θάλαμον, ὅθι οἱ φίλα δέμνιʼ ἔκειτο,
urn:cts:greekLit:tlg0012.tlg002.murray:8.278#ἀμφὶ δʼ ἄρʼ ἑρμῖσιν χέε δέσματα κύκλῳ ἁπάντῃ·
urn:cts:greekLit:tlg0012.tlg002.murray:8.279#πολλὰ δὲ καὶ καθύπερθε μελαθρόφιν ἐξεκέχυντο,
urn:cts:greekLit:tlg0012.tlg002.murray:8.280#ἠύτʼ ἀράχνια λεπτά,  τά γʼ οὔ κέ τις οὐδὲ ἴδοιτο,
urn:cts:greekLit:tlg0012.tlg002.murray:8.281#οὐδὲ θεῶν μακάρων· πέρι γὰρ δολόεντα τέτυκτο.
urn:cts:greekLit:tlg0012.tlg002.murray:8.282#αὐτὰρ ἐπεὶ δὴ πάντα δόλον περὶ δέμνια χεῦεν,
urn:cts:greekLit:tlg0012.tlg002.murray:8.283#εἴσατʼ ἴμεν ἐς Λῆμνον, ἐυκτίμενον πτολίεθρον,
urn:cts:greekLit:tlg0012.tlg002.murray:8.284#ἥ οἱ γαιάων πολὺ φιλτάτη ἐστὶν ἁπασέων.
urn:cts:greekLit:tlg0012.tlg002.murray:8.285#οὐδʼ ἀλαοσκοπιὴν εἶχε χρυσήνιος Ἄρης,
urn:cts:greekLit:tlg0012.tlg002.murray:8.286#ὡς ἴδεν Ἥφαιστον κλυτοτέχνην νόσφι κιόντα·
urn:cts:greekLit:tlg0012.tlg002.murray:8.287#βῆ δʼ ἰέναι πρὸς δῶμα περικλυτοῦ Ἡφαίστοιο
urn:cts:greekLit:tlg0012.tlg002.murray:8.288#ἰσχανόων φιλότητος ἐυστεφάνου Κυθερείης.
urn:cts:greekLit:tlg0012.tlg002.murray:8.289#ἡ δὲ νέον παρὰ πατρὸς ἐρισθενέος Κρονίωνος
urn:cts:greekLit:tlg0012.tlg002.murray:8.290#ἐρχομένη κατʼ ἄρʼ ἕζεθʼ· ὁ δʼ εἴσω δώματος ᾔει,
urn:cts:greekLit:tlg0012.tlg002.murray:8.291#ἔν τʼ ἄρα οἱ φῦ χειρί, ἔπος τʼ ἔφατʼ ἔκ τʼ ὀνόμαζε·
urn:cts:greekLit:tlg0012.tlg002.murray:8.292#δεῦρο, φίλη, λέκτρονδε τραπείομεν εὐνηθέντες·
urn:cts:greekLit:tlg0012.tlg002.murray:8.293#οὐ γὰρ ἔθʼ Ἥφαιστος μεταδήμιος, ἀλλά που ἤδη
urn:cts:greekLit:tlg0012.tlg002.murray:8.294#οἴχεται ἐς Λῆμνον μετὰ Σίντιας ἀγριοφώνους.
urn:cts:greekLit:tlg0012.tlg002.murray:8.295#ὣς φάτο,  τῇ δʼ ἀσπαστὸν ἐείσατο κοιμηθῆναι.
urn:cts:greekLit:tlg0012.tlg002.murray:8.296#τὼ δʼ ἐς δέμνια βάντε κατέδραθον· ἀμφὶ δὲ δεσμοὶ
urn:cts:greekLit:tlg0012.tlg002.murray:8.297#τεχνήεντες ἔχυντο πολύφρονος Ἡφαίστοιο,
urn:cts:greekLit:tlg0012.tlg002.murray:8.298#οὐδέ τι κινῆσαι μελέων ἦν οὐδʼ ἀναεῖραι.
urn:cts:greekLit:tlg0012.tlg002.murray:8.299#καὶ τότε δὴ γίγνωσκον, ὅ τʼ οὐκέτι φυκτὰ πέλοντο.
urn:cts:greekLit:tlg0012.tlg002.murray:8.300#ἀγχίμολον δέ σφʼ ἦλθε περικλυτὸς ἀμφιγυήεις,
urn:cts:greekLit:tlg0012.tlg002.murray:8.301#αὖτις ὑποστρέψας πρὶν Λήμνου γαῖαν ἱκέσθαι·
urn:cts:greekLit:tlg0012.tlg002.murray:8.302#Ἠέλιος γάρ οἱ σκοπιὴν ἔχεν εἶπέ τε μῦθον.
urn:cts:greekLit:tlg0012.tlg002.murray:8.303#βῆ δʼ ἴμεναι πρὸς δῶμα φίλον τετιημένος ἦτορ·
urn:cts:greekLit:tlg0012.tlg002.murray:8.304#ἔστη δʼ ἐν προθύροισι, χόλος δέ μιν ἄγριος ᾕρει·
urn:cts:greekLit:tlg0012.tlg002.murray:8.305#σμερδαλέον δʼ ἐβόησε,  γέγωνέ τε πᾶσι θεοῖσιν·
urn:cts:greekLit:tlg0012.tlg002.murray:8.306#Ζεῦ πάτερ ἠδʼ ἄλλοι μάκαρες θεοὶ αἰὲν ἐόντες,
urn:cts:greekLit:tlg0012.tlg002.murray:8.307#δεῦθʼ, ἵνα ἔργα γελαστὰ καὶ οὐκ ἐπιεικτὰ ἴδησθε,
urn:cts:greekLit:tlg0012.tlg002.murray:8.308#ὡς ἐμὲ χωλὸν ἐόντα Διὸς θυγάτηρ Ἀφροδίτη
urn:cts:greekLit:tlg0012.tlg002.murray:8.309#αἰὲν ἀτιμάζει, φιλέει δʼ ἀίδηλον Ἄρηα,
urn:cts:greekLit:tlg0012.tlg002.murray:8.310#οὕνεχʼ ὁ μὲν καλός τε καὶ ἀρτίπος,  αὐτὰρ ἐγώ γε
urn:cts:greekLit:tlg0012.tlg002.murray:8.311#ἠπεδανὸς γενόμην. ἀτὰρ οὔ τί μοι αἴτιος ἄλλος,
urn:cts:greekLit:tlg0012.tlg002.murray:8.312#ἀλλὰ τοκῆε δύω, τὼ μὴ γείνασθαι ὄφελλον.
urn:cts:greekLit:tlg0012.tlg002.murray:8.313#ἀλλʼ ὄψεσθʼ, ἵνα τώ γε καθεύδετον ἐν φιλότητι
urn:cts:greekLit:tlg0012.tlg002.murray:8.314#εἰς ἐμὰ δέμνια βάντες, ἐγὼ δʼ ὁρόων ἀκάχημαι.
urn:cts:greekLit:tlg0012.tlg002.murray:8.315#οὐ μέν σφεας ἔτʼ ἔολπα μίνυνθά γε κειέμεν οὕτως
urn:cts:greekLit:tlg0012.tlg002.murray:8.316#καὶ μάλα περ φιλέοντε· τάχʼ οὐκ ἐθελήσετον ἄμφω
urn:cts:greekLit:tlg0012.tlg002.murray:8.317#εὕδειν· ἀλλά σφωε δόλος καὶ δεσμὸς ἐρύξει,
urn:cts:greekLit:tlg0012.tlg002.murray:8.318#εἰς ὅ κέ μοι μάλα πάντα πατὴρ ἀποδῷσιν ἔεδνα,
urn:cts:greekLit:tlg0012.tlg002.murray:8.319#ὅσσα οἱ ἐγγυάλιξα κυνώπιδος εἵνεκα κούρης,
urn:cts:greekLit:tlg0012.tlg002.murray:8.320#οὕνεκά οἱ καλὴ θυγάτηρ,  ἀτὰρ οὐκ ἐχέθυμος.
urn:cts:greekLit:tlg0012.tlg002.murray:8.321#ὣς ἔφαθʼ, οἱ δʼ ἀγέροντο θεοὶ ποτὶ χαλκοβατὲς δῶ·
urn:cts:greekLit:tlg0012.tlg002.murray:8.322#ἦλθε Ποσειδάων γαιήοχος, ἦλθʼ ἐριούνης
urn:cts:greekLit:tlg0012.tlg002.murray:8.323#Ἑρμείας, ἦλθεν δὲ ἄναξ ἑκάεργος Ἀπόλλων.
urn:cts:greekLit:tlg0012.tlg002.murray:8.324#θηλύτεραι δὲ θεαὶ μένον αἰδοῖ οἴκοι ἑκάστη.
urn:cts:greekLit:tlg0012.tlg002.murray:8.325#ἔσταν δʼ ἐν προθύροισι θεοί,  δωτῆρες ἑάων·
urn:cts:greekLit:tlg0012.tlg002.murray:8.326#ἄσβεστος δʼ ἄρʼ ἐνῶρτο γέλως μακάρεσσι θεοῖσι
urn:cts:greekLit:tlg0012.tlg002.murray:8.327#τέχνας εἰσορόωσι πολύφρονος Ἡφαίστοιο.
urn:cts:greekLit:tlg0012.tlg002.murray:8.328#ὧδε δέ τις εἴπεσκεν ἰδὼν ἐς πλησίον ἄλλον·
urn:cts:greekLit:tlg0012.tlg002.murray:8.329#οὐκ ἀρετᾷ κακὰ ἔργα· κιχάνει τοι βραδὺς ὠκύν,
urn:cts:greekLit:tlg0012.tlg002.murray:8.330#ὡς καὶ νῦν Ἥφαιστος ἐὼν βραδὺς εἷλεν Ἄρηα
urn:cts:greekLit:tlg0012.tlg002.murray:8.331#ὠκύτατόν περ ἐόντα θεῶν οἳ Ὄλυμπον ἔχουσιν,
urn:cts:greekLit:tlg0012.tlg002.murray:8.332#χωλὸς ἐὼν τέχνῃσι· τὸ καὶ μοιχάγριʼ ὀφέλλει.
urn:cts:greekLit:tlg0012.tlg002.murray:8.333#ὣς οἱ μὲν τοιαῦτα πρὸς ἀλλήλους ἀγόρευον·
urn:cts:greekLit:tlg0012.tlg002.murray:8.334#Ἑρμῆν δὲ προσέειπεν ἄναξ Διὸς υἱὸς Ἀπόλλων·
urn:cts:greekLit:tlg0012.tlg002.murray:8.335#Ἑρμεία,  Διὸς υἱέ, διάκτορε, δῶτορ ἑάων,
urn:cts:greekLit:tlg0012.tlg002.murray:8.336#ἦ ῥά κεν ἐν δεσμοῖς ἐθέλοις κρατεροῖσι πιεσθεὶς
urn:cts:greekLit:tlg0012.tlg002.murray:8.337#εὕδειν ἐν λέκτροισι παρὰ χρυσέῃ Ἀφροδίτῃ;
urn:cts:greekLit:tlg0012.tlg002.murray:8.338#τὸν δʼ ἠμείβετʼ ἔπειτα διάκτορος ἀργεϊφόντης·
urn:cts:greekLit:tlg0012.tlg002.murray:8.339#αἲ γὰρ τοῦτο γένοιτο, ἄναξ ἑκατηβόλʼ Ἄπολλον·
urn:cts:greekLit:tlg0012.tlg002.murray:8.340#δεσμοὶ μὲν τρὶς τόσσοι ἀπείρονες ἀμφὶς ἔχοιεν,
urn:cts:greekLit:tlg0012.tlg002.murray:8.341#ὑμεῖς δʼ εἰσορόῳτε θεοὶ πᾶσαί τε θέαιναι,
urn:cts:greekLit:tlg0012.tlg002.murray:8.342#αὐτὰρ ἐγὼν εὕδοιμι παρὰ χρυσέῃ Ἀφροδίτῃ.
urn:cts:greekLit:tlg0012.tlg002.murray:8.343#ὣς ἔφατʼ, ἐν δὲ γέλως ὦρτʼ ἀθανάτοισι θεοῖσιν.
urn:cts:greekLit:tlg0012.tlg002.murray:8.344#οὐδὲ Ποσειδάωνα γέλως ἔχε, λίσσετο δʼ αἰεὶ
urn:cts:greekLit:tlg0012.tlg002.murray:8.345#Ἥφαιστον κλυτοεργὸν ὅπως λύσειεν Ἄρηα.
urn:cts:greekLit:tlg0012.tlg002.murray:8.346#καί μιν φωνήσας ἔπεα πτερόεντα προσηύδα·
urn:cts:greekLit:tlg0012.tlg002.murray:8.347#λῦσον· ἐγὼ δέ τοι αὐτὸν ὑπίσχομαι, ὡς σὺ κελεύεις,
urn:cts:greekLit:tlg0012.tlg002.murray:8.348#τίσειν αἴσιμα πάντα μετʼ ἀθανάτοισι θεοῖσιν.
urn:cts:greekLit:tlg0012.tlg002.murray:8.349#τὸν δʼ αὖτε προσέειπε περικλυτὸς ἀμφιγυήεις·
urn:cts:greekLit:tlg0012.tlg002.murray:8.350#μή με,  Ποσείδαον γαιήοχε, ταῦτα κέλευε·
urn:cts:greekLit:tlg0012.tlg002.murray:8.351#δειλαί τοι δειλῶν γε καὶ ἐγγύαι ἐγγυάασθαι.
urn:cts:greekLit:tlg0012.tlg002.murray:8.352#πῶς ἂν ἐγώ σε δέοιμι μετʼ ἀθανάτοισι θεοῖσιν,
urn:cts:greekLit:tlg0012.tlg002.murray:8.353#εἴ κεν Ἄρης οἴχοιτο χρέος καὶ δεσμὸν ἀλύξας;
urn:cts:greekLit:tlg0012.tlg002.murray:8.354#τὸν δʼ αὖτε προσέειπε Ποσειδάων ἐνοσίχθων·
urn:cts:greekLit:tlg0012.tlg002.murray:8.355#Ἥφαιστʼ,  εἴ περ γάρ κεν Ἄρης χρεῖος ὑπαλύξας
urn:cts:greekLit:tlg0012.tlg002.murray:8.356#οἴχηται φεύγων, αὐτός τοι ἐγὼ τάδε τίσω.
urn:cts:greekLit:tlg0012.tlg002.murray:8.357#τὸν δʼ ἠμείβετʼ ἔπειτα περικλυτὸς ἀμφιγυήεις·
urn:cts:greekLit:tlg0012.tlg002.murray:8.358#οὐκ ἔστʼ οὐδὲ ἔοικε τεὸν ἔπος ἀρνήσασθαι.
urn:cts:greekLit:tlg0012.tlg002.murray:8.359#ὣς εἰπὼν δεσμὸν ἀνίει μένος Ἡφαίστοιο.
urn:cts:greekLit:tlg0012.tlg002.murray:8.360#τὼ δʼ ἐπεὶ ἐκ δεσμοῖο λύθεν,  κρατεροῦ περ ἐόντος,
urn:cts:greekLit:tlg0012.tlg002.murray:8.361#αὐτίκʼ ἀναΐξαντε ὁ μὲν Θρῄκηνδε βεβήκει,
urn:cts:greekLit:tlg0012.tlg002.murray:8.362#ἡ δʼ ἄρα Κύπρον ἵκανε φιλομμειδὴς Ἀφροδίτη,
urn:cts:greekLit:tlg0012.tlg002.murray:8.363#ἐς Πάφον· ἔνθα δέ οἱ τέμενος βωμός τε θυήεις.
urn:cts:greekLit:tlg0012.tlg002.murray:8.364#ἔνθα δέ μιν Χάριτες λοῦσαν καὶ χρῖσαν ἐλαίῳ
urn:cts:greekLit:tlg0012.tlg002.murray:8.365#ἀμβρότῳ,  οἷα θεοὺς ἐπενήνοθεν αἰὲν ἐόντας,
urn:cts:greekLit:tlg0012.tlg002.murray:8.366#ἀμφὶ δὲ εἵματα ἕσσαν ἐπήρατα, θαῦμα ἰδέσθαι.
urn:cts:greekLit:tlg0012.tlg002.murray:8.367#ταῦτʼ ἄρʼ ἀοιδὸς ἄειδε περικλυτός· αὐτὰρ Ὀδυσσεὺς
urn:cts:greekLit:tlg0012.tlg002.murray:8.368#τέρπετʼ ἐνὶ φρεσὶν ᾗσιν ἀκούων ἠδὲ καὶ ἄλλοι
urn:cts:greekLit:tlg0012.tlg002.murray:8.369#Φαίηκες δολιχήρετμοι, ναυσίκλυτοι ἄνδρες.
urn:cts:greekLit:tlg0012.tlg002.murray:8.370#Ἀλκίνοος δʼ Ἅλιον καὶ Λαοδάμαντα κέλευσεν
urn:cts:greekLit:tlg0012.tlg002.murray:8.371#μουνὰξ ὀρχήσασθαι, ἐπεί σφισιν οὔ τις ἔριζεν.
urn:cts:greekLit:tlg0012.tlg002.murray:8.372#οἱ δʼ ἐπεὶ οὖν σφαῖραν καλὴν μετὰ χερσὶν ἕλοντο,
urn:cts:greekLit:tlg0012.tlg002.murray:8.373#πορφυρέην, τήν σφιν Πόλυβος ποίησε δαΐφρων,
urn:cts:greekLit:tlg0012.tlg002.murray:8.374#τὴν ἕτερος ῥίπτασκε ποτὶ νέφεα σκιόεντα
urn:cts:greekLit:tlg0012.tlg002.murray:8.375#ἰδνωθεὶς ὀπίσω,  ὁ δʼ ἀπὸ χθονὸς ὑψόσʼ ἀερθεὶς
urn:cts:greekLit:tlg0012.tlg002.murray:8.376#ῥηιδίως μεθέλεσκε, πάρος ποσὶν οὖδας ἱκέσθαι.
urn:cts:greekLit:tlg0012.tlg002.murray:8.377#αὐτὰρ ἐπεὶ δὴ σφαίρῃ ἀνʼ ἰθὺν πειρήσαντο,
urn:cts:greekLit:tlg0012.tlg002.murray:8.378#ὠρχείσθην δὴ ἔπειτα ποτὶ χθονὶ πουλυβοτείρῃ
urn:cts:greekLit:tlg0012.tlg002.murray:8.379#ταρφέʼ ἀμειβομένω· κοῦροι δʼ ἐπελήκεον ἄλλοι
urn:cts:greekLit:tlg0012.tlg002.murray:8.380#ἑστεῶτες κατʼ ἀγῶνα,  πολὺς δʼ ὑπὸ κόμπος ὀρώρει.
urn:cts:greekLit:tlg0012.tlg002.murray:8.381#δὴ τότʼ ἄρʼ Ἀλκίνοον προσεφώνεε δῖος Ὀδυσσεύς·
urn:cts:greekLit:tlg0012.tlg002.murray:8.382#Ἀλκίνοε κρεῖον, πάντων ἀριδείκετε λαῶν,
urn:cts:greekLit:tlg0012.tlg002.murray:8.383#ἠμὲν ἀπείλησας βητάρμονας εἶναι ἀρίστους,
urn:cts:greekLit:tlg0012.tlg002.murray:8.384#ἠδʼ ἄρʼ ἑτοῖμα τέτυκτο· σέβας μʼ ἔχει εἰσορόωντα.
urn:cts:greekLit:tlg0012.tlg002.murray:8.385#ὣς φάτο,  γήθησεν δʼ ἱερὸν μένος Ἀλκινόοιο,
urn:cts:greekLit:tlg0012.tlg002.murray:8.386#αἶψα δὲ Φαιήκεσσι φιληρέτμοισι μετηύδα·
urn:cts:greekLit:tlg0012.tlg002.murray:8.387#κέκλυτε, Φαιήκων ἡγήτορες ἠδὲ μέδοντες.
urn:cts:greekLit:tlg0012.tlg002.murray:8.388#ὁ ξεῖνος μάλα μοι δοκέει πεπνυμένος εἶναι.
urn:cts:greekLit:tlg0012.tlg002.murray:8.389#ἀλλʼ ἄγε οἱ δῶμεν ξεινήιον, ὡς ἐπιεικές.
urn:cts:greekLit:tlg0012.tlg002.murray:8.390#δώδεκα γὰρ κατὰ δῆμον ἀριπρεπέες βασιλῆες
urn:cts:greekLit:tlg0012.tlg002.murray:8.391#ἀρχοὶ κραίνουσι, τρισκαιδέκατος δʼ ἐγὼ αὐτός·
urn:cts:greekLit:tlg0012.tlg002.murray:8.392#τῶν οἱ ἕκαστος φᾶρος ἐυπλυνὲς ἠδὲ χιτῶνα
urn:cts:greekLit:tlg0012.tlg002.murray:8.393#καὶ χρυσοῖο τάλαντον ἐνείκατε τιμήεντος.
urn:cts:greekLit:tlg0012.tlg002.murray:8.394#αἶψα δὲ πάντα φέρωμεν ἀολλέα, ὄφρʼ ἐνὶ χερσὶν
urn:cts:greekLit:tlg0012.tlg002.murray:8.395#ξεῖνος ἔχων ἐπὶ δόρπον ἴῃ χαίρων ἐνὶ θυμῷ.
urn:cts:greekLit:tlg0012.tlg002.murray:8.396#Εὐρύαλος δέ ἑ αὐτὸν ἀρεσσάσθω ἐπέεσσι
urn:cts:greekLit:tlg0012.tlg002.murray:8.397#καὶ δώρῳ, ἐπεὶ οὔ τι ἔπος κατὰ μοῖραν ἔειπεν.
urn:cts:greekLit:tlg0012.tlg002.murray:8.398#ὣς ἔφαθʼ, οἱ δʼ ἄρα πάντες ἐπῄνεον ἠδʼ ἐκέλευον,
urn:cts:greekLit:tlg0012.tlg002.murray:8.399#δῶρα δʼ ἄρʼ οἰσέμεναι πρόεσαν κήρυκα ἕκαστος.
urn:cts:greekLit:tlg0012.tlg002.murray:8.400#τὸν δʼ αὖτʼ Εὐρύαλος ἀπαμείβετο φώνησέν τε·
urn:cts:greekLit:tlg0012.tlg002.murray:8.401#Ἀλκίνοε κρεῖον, πάντων ἀριδείκετε λαῶν,
urn:cts:greekLit:tlg0012.tlg002.murray:8.402#τοιγὰρ ἐγὼ τὸν ξεῖνον ἀρέσσομαι, ὡς σὺ κελεύεις.
urn:cts:greekLit:tlg0012.tlg002.murray:8.403#δώσω οἱ τόδʼ ἄορ παγχάλκεον, ᾧ ἔπι κώπη
urn:cts:greekLit:tlg0012.tlg002.murray:8.404#ἀργυρέη, κολεὸν δὲ νεοπρίστου ἐλέφαντος
urn:cts:greekLit:tlg0012.tlg002.murray:8.405#ἀμφιδεδίνηται· πολέος δέ οἱ ἄξιον ἔσται.
urn:cts:greekLit:tlg0012.tlg002.murray:8.406#ὣς εἰπὼν ἐν χερσὶ τίθει ξίφος ἀργυρόηλον
urn:cts:greekLit:tlg0012.tlg002.murray:8.407#καί μιν φωνήσας ἔπεα πτερόεντα προσηύδα·
urn:cts:greekLit:tlg0012.tlg002.murray:8.408#χαῖρε, πάτερ ὦ ξεῖνε· ἔπος δʼ εἴ πέρ τι βέβακται
urn:cts:greekLit:tlg0012.tlg002.murray:8.409#δεινόν, ἄφαρ τὸ φέροιεν ἀναρπάξασαι ἄελλαι.
urn:cts:greekLit:tlg0012.tlg002.murray:8.410#σοὶ δὲ θεοὶ ἄλοχόν τʼ ἰδέειν καὶ πατρίδʼ ἱκέσθαι
urn:cts:greekLit:tlg0012.tlg002.murray:8.411#δοῖεν, ἐπεὶ δὴ δηθὰ φίλων ἄπο πήματα πάσχεις.
urn:cts:greekLit:tlg0012.tlg002.murray:8.412#τὸν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:8.413#καὶ σὺ φίλος μάλα χαῖρε, θεοὶ δέ τοι ὄλβια δοῖεν.
urn:cts:greekLit:tlg0012.tlg002.murray:8.414#μηδέ τι τοι ξίφεός γε ποθὴ μετόπισθε γένοιτο
urn:cts:greekLit:tlg0012.tlg002.murray:8.415#τούτου,  ὃ δή μοι δῶκας ἀρεσσάμενος ἐπέεσσιν.
urn:cts:greekLit:tlg0012.tlg002.murray:8.416#ἦ ῥα καὶ ἀμφʼ ὤμοισι θέτο ξίφος ἀργυρόηλον.
urn:cts:greekLit:tlg0012.tlg002.murray:8.417#δύσετό τʼ ἠέλιος, καὶ τῷ κλυτὰ δῶρα παρῆεν.
urn:cts:greekLit:tlg0012.tlg002.murray:8.418#καὶ τά γʼ ἐς Ἀλκινόοιο φέρον κήρυκες ἀγαυοί·
urn:cts:greekLit:tlg0012.tlg002.murray:8.419#δεξάμενοι δʼ ἄρα παῖδες ἀμύμονος Ἀλκινόοιο
urn:cts:greekLit:tlg0012.tlg002.murray:8.420#μητρὶ παρʼ αἰδοίῃ ἔθεσαν περικαλλέα δῶρα.
urn:cts:greekLit:tlg0012.tlg002.murray:8.421#τοῖσιν δʼ ἡγεμόνευʼ ἱερὸν μένος Ἀλκινόοιο,
urn:cts:greekLit:tlg0012.tlg002.murray:8.422#ἐλθόντες δὲ καθῖζον ἐν ὑψηλοῖσι θρόνοισι.
urn:cts:greekLit:tlg0012.tlg002.murray:8.423#δή ῥα τότʼ Ἀρήτην προσέφη μένος Ἀλκινόοιο·
urn:cts:greekLit:tlg0012.tlg002.murray:8.424#δεῦρο, γύναι, φέρε χηλὸν ἀριπρεπέʼ, ἥ τις ἀρίστη·
urn:cts:greekLit:tlg0012.tlg002.murray:8.425#ἐν δʼ αὐτὴ θὲς φᾶρος ἐυπλυνὲς ἠδὲ χιτῶνα.
urn:cts:greekLit:tlg0012.tlg002.murray:8.426#ἀμφὶ δέ οἱ πυρὶ χαλκὸν ἰήνατε, θέρμετε δʼ ὕδωρ,
urn:cts:greekLit:tlg0012.tlg002.murray:8.427#ὄφρα λοεσσάμενός τε ἰδών τʼ ἐὺ κείμενα πάντα
urn:cts:greekLit:tlg0012.tlg002.murray:8.428#δῶρα, τά οἱ Φαίηκες ἀμύμονες ἐνθάδʼ ἔνεικαν,
urn:cts:greekLit:tlg0012.tlg002.murray:8.429#δαιτί τε τέρπηται καὶ ἀοιδῆς ὕμνον ἀκούων.
urn:cts:greekLit:tlg0012.tlg002.murray:8.430#καί οἱ ἐγὼ τόδʼ ἄλεισον ἐμὸν περικαλλὲς ὀπάσσω,
urn:cts:greekLit:tlg0012.tlg002.murray:8.431#χρύσεον, ὄφρʼ ἐμέθεν μεμνημένος ἤματα πάντα
urn:cts:greekLit:tlg0012.tlg002.murray:8.432#σπένδῃ ἐνὶ μεγάρῳ Διί τʼ ἄλλοισίν τε θεοῖσιν.
urn:cts:greekLit:tlg0012.tlg002.murray:8.433#ὣς ἔφατʼ, Ἀρήτη δὲ μετὰ δμῳῇσιν ἔειπεν
urn:cts:greekLit:tlg0012.tlg002.murray:8.434#ἀμφὶ πυρὶ στῆσαι τρίποδα μέγαν ὅττι τάχιστα.
urn:cts:greekLit:tlg0012.tlg002.murray:8.435#αἱ δὲ λοετροχόον τρίποδʼ ἵστασαν ἐν πυρὶ κηλέῳ,
urn:cts:greekLit:tlg0012.tlg002.murray:8.436#ἔν δʼ ἄρʼ ὕδωρ ἔχεαν, ὑπὸ δὲ ξύλα δαῖον ἑλοῦσαι.
urn:cts:greekLit:tlg0012.tlg002.murray:8.437#γάστρην μὲν τρίποδος πῦρ ἄμφεπε, θέρμετο δʼ ὕδωρ·
urn:cts:greekLit:tlg0012.tlg002.murray:8.438#τόφρα δʼ ἄρʼ Ἀρήτη ξείνῳ περικαλλέα χηλὸν
urn:cts:greekLit:tlg0012.tlg002.murray:8.439#ἐξέφερεν θαλάμοιο, τίθει δʼ ἐνὶ κάλλιμα δῶρα,
urn:cts:greekLit:tlg0012.tlg002.murray:8.440#ἐσθῆτα χρυσόν τε,  τά οἱ Φαίηκες ἔδωκαν·
urn:cts:greekLit:tlg0012.tlg002.murray:8.441#ἐν δʼ αὐτὴ φᾶρος θῆκεν καλόν τε χιτῶνα,
urn:cts:greekLit:tlg0012.tlg002.murray:8.442#καί μιν φωνήσασʼ ἔπεα πτερόεντα προσηύδα·
urn:cts:greekLit:tlg0012.tlg002.murray:8.443#αὐτὸς νῦν ἴδε πῶμα, θοῶς δʼ ἐπὶ δεσμὸν ἴηλον,
urn:cts:greekLit:tlg0012.tlg002.murray:8.444#μή τίς τοι καθʼ ὁδὸν δηλήσεται, ὁππότʼ ἂν αὖτε
urn:cts:greekLit:tlg0012.tlg002.murray:8.445#εὕδῃσθα γλυκὺν ὕπνον ἰὼν ἐν νηὶ μελαίνῃ.
urn:cts:greekLit:tlg0012.tlg002.murray:8.446#αὐτὰρ ἐπεὶ τό γʼ ἄκουσε πολύτλας δῖος Ὀδυσσεύς,
urn:cts:greekLit:tlg0012.tlg002.murray:8.447#αὐτίκʼ ἐπήρτυε πῶμα, θοῶς δʼ ἐπὶ δεσμὸν ἴηλεν
urn:cts:greekLit:tlg0012.tlg002.murray:8.448#ποικίλον, ὅν ποτέ μιν δέδαε φρεσὶ πότνια Κίρκη·
urn:cts:greekLit:tlg0012.tlg002.murray:8.449#αὐτόδιον δʼ ἄρα μιν ταμίη λούσασθαι ἀνώγει
urn:cts:greekLit:tlg0012.tlg002.murray:8.450#ἔς ῥʼ ἀσάμινθον βάνθʼ· ὁ δʼ ἄρ ἀσπασίως ἴδε θυμῷ
urn:cts:greekLit:tlg0012.tlg002.murray:8.451#θερμὰ λοέτρʼ, ἐπεὶ οὔ τι κομιζόμενός γε θάμιζεν,
urn:cts:greekLit:tlg0012.tlg002.murray:8.452#ἐπεὶ δὴ λίπε δῶμα Καλυψοῦς ἠυκόμοιο.
urn:cts:greekLit:tlg0012.tlg002.murray:8.453#τόφρα δέ οἱ κομιδή γε θεῷ ὣς ἔμπεδος ἦεν.
urn:cts:greekLit:tlg0012.tlg002.murray:8.454#τὸν δʼ ἐπεὶ οὖν δμῳαὶ λοῦσαν καὶ χρῖσαν ἐλαίῳ,
urn:cts:greekLit:tlg0012.tlg002.murray:8.455#ἀμφὶ δέ μιν χλαῖναν καλὴν βάλον ἠδὲ χιτῶνα,
urn:cts:greekLit:tlg0012.tlg002.murray:8.456#ἔκ ῥʼ ἀσαμίνθου βὰς ἄνδρας μέτα οἰνοποτῆρας
urn:cts:greekLit:tlg0012.tlg002.murray:8.457#ἤιε· Ναυσικάα δὲ θεῶν ἄπο κάλλος ἔχουσα
urn:cts:greekLit:tlg0012.tlg002.murray:8.458#στῆ ῥα παρὰ σταθμὸν τέγεος πύκα ποιητοῖο,
urn:cts:greekLit:tlg0012.tlg002.murray:8.459#θαύμαζεν δʼ Ὀδυσῆα ἐν ὀφθαλμοῖσιν ὁρῶσα,
urn:cts:greekLit:tlg0012.tlg002.murray:8.460#καί μιν φωνήσασʼ ἔπεα πτερόεντα προσηύδα·
urn:cts:greekLit:tlg0012.tlg002.murray:8.461#χαῖρε, ξεῖνʼ, ἵνα καί ποτʼ ἐὼν ἐν πατρίδι γαίῃ
urn:cts:greekLit:tlg0012.tlg002.murray:8.462#μνήσῃ ἐμεῦ, ὅτι μοι πρώτῃ ζωάγριʼ ὀφέλλεις.
urn:cts:greekLit:tlg0012.tlg002.murray:8.463#τὴν δʼ ἀπαμειβόμενος προσέφη πολύμητις Ὀδυσσεύς.
urn:cts:greekLit:tlg0012.tlg002.murray:8.464#Ναυσικάα θύγατερ μεγαλήτορος Ἀλκινόοιο,
urn:cts:greekLit:tlg0012.tlg002.murray:8.465#οὕτω νῦν Ζεὺς θείη,  ἐρίγδουπος πόσις Ἥρης,
urn:cts:greekLit:tlg0012.tlg002.murray:8.466#οἴκαδέ τʼ ἐλθέμεναι καὶ νόστιμον ἦμαρ ἰδέσθαι·
urn:cts:greekLit:tlg0012.tlg002.murray:8.467#τῷ κέν τοι καὶ κεῖθι θεῷ ὣς εὐχετοῴμην
urn:cts:greekLit:tlg0012.tlg002.murray:8.468#αἰεὶ ἤματα πάντα· σὺ γάρ μʼ ἐβιώσαο, κούρη.
urn:cts:greekLit:tlg0012.tlg002.murray:8.469#ἦ ῥα καὶ ἐς θρόνον ἷζε παρʼ Ἀλκίνοον βασιλῆα·
urn:cts:greekLit:tlg0012.tlg002.murray:8.470#οἱ δʼ ἤδη μοίρας τʼ ἔνεμον κερόωντό τε οἶνον.
urn:cts:greekLit:tlg0012.tlg002.murray:8.471#κῆρυξ δʼ ἐγγύθεν ἦλθεν ἄγων ἐρίηρον ἀοιδόν,
urn:cts:greekLit:tlg0012.tlg002.murray:8.472#Δημόδοκον λαοῖσι τετιμένον· εἷσε δʼ ἄρʼ αὐτὸν
urn:cts:greekLit:tlg0012.tlg002.murray:8.473#μέσσῳ δαιτυμόνων, πρὸς κίονα μακρὸν ἐρείσας.
urn:cts:greekLit:tlg0012.tlg002.murray:8.474#δὴ τότε κήρυκα προσέφη πολύμητις Ὀδυσσεύς,
urn:cts:greekLit:tlg0012.tlg002.murray:8.475#νώτου ἀποπροταμών,  ἐπὶ δὲ πλεῖον ἐλέλειπτο,
urn:cts:greekLit:tlg0012.tlg002.murray:8.476#ἀργιόδοντος ὑός, θαλερὴ δʼ ἦν ἀμφὶς ἀλοιφή·
urn:cts:greekLit:tlg0012.tlg002.murray:8.477#κῆρυξ, τῆ δή, τοῦτο πόρε κρέας, ὄφρα φάγῃσιν,
urn:cts:greekLit:tlg0012.tlg002.murray:8.478#Δημοδόκῳ· καί μιν προσπτύξομαι ἀχνύμενός περ·
urn:cts:greekLit:tlg0012.tlg002.murray:8.479#πᾶσι γὰρ ἀνθρώποισιν ἐπιχθονίοισιν ἀοιδοὶ
urn:cts:greekLit:tlg0012.tlg002.murray:8.480#τιμῆς ἔμμοροί εἰσι καὶ αἰδοῦς,  οὕνεκʼ ἄρα σφέας
urn:cts:greekLit:tlg0012.tlg002.murray:8.481#οἴμας μοῦσʼ ἐδίδαξε, φίλησε δὲ φῦλον ἀοιδῶν.
urn:cts:greekLit:tlg0012.tlg002.murray:8.482#ὣς ἄρʼ ἔφη, κῆρυξ δὲ φέρων ἐν χερσὶν ἔθηκεν
urn:cts:greekLit:tlg0012.tlg002.murray:8.483#ἥρῳ Δημοδόκῳ· ὁ δʼ ἐδέξατο, χαῖρε δὲ θυμῷ.
urn:cts:greekLit:tlg0012.tlg002.murray:8.484#οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.
urn:cts:greekLit:tlg0012.tlg002.murray:8.485#αὐτὰρ ἐπεὶ πόσιος καὶ ἐδητύος ἐξ ἔρον ἕντο,
urn:cts:greekLit:tlg0012.tlg002.murray:8.486#δὴ τότε Δημόδοκον προσέφη πολύμητις Ὀδυσσεύς·
urn:cts:greekLit:tlg0012.tlg002.murray:8.487#Δημόδοκʼ, ἔξοχα δή σε βροτῶν αἰνίζομʼ ἁπάντων.
urn:cts:greekLit:tlg0012.tlg002.murray:8.488#ἢ σέ γε μοῦσʼ ἐδίδαξε, Διὸς πάϊς, ἢ σέ γʼ Ἀπόλλων·
urn:cts:greekLit:tlg0012.tlg002.murray:8.489#λίην γὰρ κατὰ κόσμον Ἀχαιῶν οἶτον ἀείδεις,
urn:cts:greekLit:tlg0012.tlg002.murray:8.490#ὅσσʼ ἔρξαν τʼ ἔπαθόν τε καὶ ὅσσʼ ἐμόγησαν Ἀχαιοί,
urn:cts:greekLit:tlg0012.tlg002.murray:8.491#ὥς τέ που ἢ αὐτὸς παρεὼν ἢ ἄλλου ἀκούσας.
urn:cts:greekLit:tlg0012.tlg002.murray:8.492#ἀλλʼ ἄγε δὴ μετάβηθι καὶ ἵππου κόσμον ἄεισον
urn:cts:greekLit:tlg0012.tlg002.murray:8.493#δουρατέου, τὸν Ἐπειὸς ἐποίησεν σὺν Ἀθήνῃ,
urn:cts:greekLit:tlg0012.tlg002.murray:8.494#ὅν ποτʼ ἐς ἀκρόπολιν δόλον ἤγαγε δῖος Ὀδυσσεὺς
urn:cts:greekLit:tlg0012.tlg002.murray:8.495#ἀνδρῶν ἐμπλήσας οἵ ῥʼ Ἴλιον ἐξαλάπαξαν.
urn:cts:greekLit:tlg0012.tlg002.murray:8.496#αἴ κεν δή μοι ταῦτα κατὰ μοῖραν καταλέξῃς,
urn:cts:greekLit:tlg0012.tlg002.murray:8.497#αὐτίκʼ ἐγὼ πᾶσιν μυθήσομαι ἀνθρώποισιν,
urn:cts:greekLit:tlg0012.tlg002.murray:8.498#ὡς ἄρα τοι πρόφρων θεὸς ὤπασε θέσπιν ἀοιδήν.
urn:cts:greekLit:tlg0012.tlg002.murray:8.499#ὣς φάθʼ, ὁ δʼ ὁρμηθεὶς θεοῦ ἤρχετο, φαῖνε δʼ ἀοιδήν,
urn:cts:greekLit:tlg0012.tlg002.murray:8.500#ἔνθεν ἑλὼν ὡς οἱ μὲν ἐυσσέλμων ἐπὶ νηῶν
urn:cts:greekLit:tlg0012.tlg002.murray:8.501#βάντες ἀπέπλειον, πῦρ ἐν κλισίῃσι βαλόντες,
urn:cts:greekLit:tlg0012.tlg002.murray:8.502#Ἀργεῖοι, τοὶ δʼ ἤδη ἀγακλυτὸν ἀμφʼ Ὀδυσῆα
urn:cts:greekLit:tlg0012.tlg002.murray:8.503#ἥατʼ ἐνὶ Τρώων ἀγορῇ κεκαλυμμένοι ἵππῳ·
urn:cts:greekLit:tlg0012.tlg002.murray:8.504#αὐτοὶ γάρ μιν Τρῶες ἐς ἀκρόπολιν ἐρύσαντο.
urn:cts:greekLit:tlg0012.tlg002.murray:8.505#ὣς ὁ μὲν ἑστήκει,  τοὶ δʼ ἄκριτα πόλλʼ ἀγόρευον
urn:cts:greekLit:tlg0012.tlg002.murray:8.506#ἥμενοι ἀμφʼ αὐτόν· τρίχα δέ σφισιν ἥνδανε βουλή,
urn:cts:greekLit:tlg0012.tlg002.murray:8.507#ἠὲ διαπλῆξαι κοῖλον δόρυ νηλέι χαλκῷ,
urn:cts:greekLit:tlg0012.tlg002.murray:8.508#ἢ κατὰ πετράων βαλέειν ἐρύσαντας ἐπʼ ἄκρης,
urn:cts:greekLit:tlg0012.tlg002.murray:8.509#ἢ ἐάαν μέγʼ ἄγαλμα θεῶν θελκτήριον εἶναι,
urn:cts:greekLit:tlg0012.tlg002.murray:8.510#τῇ περ δὴ καὶ ἔπειτα τελευτήσεσθαι ἔμελλεν·
urn:cts:greekLit:tlg0012.tlg002.murray:8.511#αἶσα γὰρ ἦν ἀπολέσθαι, ἐπὴν πόλις ἀμφικαλύψῃ
urn:cts:greekLit:tlg0012.tlg002.murray:8.512#δουράτεον μέγαν ἵππον, ὅθʼ ἥατο πάντες ἄριστοι
urn:cts:greekLit:tlg0012.tlg002.murray:8.513#Ἀργείων Τρώεσσι φόνον καὶ κῆρα φέροντες.
urn:cts:greekLit:tlg0012.tlg002.murray:8.514#ἤειδεν δʼ ὡς ἄστυ διέπραθον υἷες Ἀχαιῶν
urn:cts:greekLit:tlg0012.tlg002.murray:8.515#ἱππόθεν ἐκχύμενοι,  κοῖλον λόχον ἐκπρολιπόντες.
urn:cts:greekLit:tlg0012.tlg002.murray:8.516#ἄλλον δʼ ἄλλῃ ἄειδε πόλιν κεραϊζέμεν αἰπήν,
urn:cts:greekLit:tlg0012.tlg002.murray:8.517#αὐτὰρ Ὀδυσσῆα προτὶ δώματα Δηιφόβοιο
urn:cts:greekLit:tlg0012.tlg002.murray:8.518#βήμεναι, ἠύτʼ Ἄρηα σὺν ἀντιθέῳ Μενελάῳ.
urn:cts:greekLit:tlg0012.tlg002.murray:8.519#κεῖθι δὴ αἰνότατον πόλεμον φάτο τολμήσαντα
urn:cts:greekLit:tlg0012.tlg002.murray:8.520#νικῆσαι καὶ ἔπειτα διὰ μεγάθυμον Ἀθήνην.
urn:cts:greekLit:tlg0012.tlg002.murray:8.521#ταῦτʼ ἄρʼ ἀοιδὸς ἄειδε περικλυτός· αὐτὰρ Ὀδυσσεὺς
urn:cts:greekLit:tlg0012.tlg002.murray:8.522#τήκετο, δάκρυ δʼ ἔδευεν ὑπὸ βλεφάροισι παρειάς.
urn:cts:greekLit:tlg0012.tlg002.murray:8.523#ὡς δὲ γυνὴ κλαίῃσι φίλον πόσιν ἀμφιπεσοῦσα,
urn:cts:greekLit:tlg0012.tlg002.murray:8.524#ὅς τε ἑῆς πρόσθεν πόλιος λαῶν τε πέσῃσιν,
urn:cts:greekLit:tlg0012.tlg002.murray:8.525#ἄστεϊ καὶ τεκέεσσιν ἀμύνων νηλεὲς ἦμαρ·
urn:cts:greekLit:tlg0012.tlg002.murray:8.526#ἡ μὲν τὸν θνήσκοντα καὶ ἀσπαίροντα ἰδοῦσα
urn:cts:greekLit:tlg0012.tlg002.murray:8.527#ἀμφʼ αὐτῷ χυμένη λίγα κωκύει· οἱ δέ τʼ ὄπισθε
urn:cts:greekLit:tlg0012.tlg002.murray:8.528#κόπτοντες δούρεσσι μετάφρενον ἠδὲ καὶ ὤμους
urn:cts:greekLit:tlg0012.tlg002.murray:8.529#εἴρερον εἰσανάγουσι, πόνον τʼ ἐχέμεν καὶ ὀιζύν·
urn:cts:greekLit:tlg0012.tlg002.murray:8.530#τῆς δʼ ἐλεεινοτάτῳ ἄχεϊ φθινύθουσι παρειαί·
urn:cts:greekLit:tlg0012.tlg002.murray:8.531#ὣς Ὀδυσεὺς ἐλεεινὸν ὑπʼ ὀφρύσι δάκρυον εἶβεν.
urn:cts:greekLit:tlg0012.tlg002.murray:8.532#ἔνθʼ ἄλλους μὲν πάντας ἐλάνθανε δάκρυα λείβων,
urn:cts:greekLit:tlg0012.tlg002.murray:8.533#Ἀλκίνοος δέ μιν οἶος ἐπεφράσατʼ ἠδʼ ἐνόησεν,
urn:cts:greekLit:tlg0012.tlg002.murray:8.534#ἥμενος ἄγχʼ αὐτοῦ, βαρὺ δὲ στενάχοντος ἄκουσεν.
urn:cts:greekLit:tlg0012.tlg002.murray:8.535#αἶψα δὲ Φαιήκεσσι φιληρέτμοισι μετηύδα·
urn:cts:greekLit:tlg0012.tlg002.murray:8.536#κέκλυτε, Φαιήκων ἡγήτορες ἠδὲ μέδοντες,
urn:cts:greekLit:tlg0012.tlg002.murray:8.537#Δημόδοκος δʼ ἤδη σχεθέτω φόρμιγγα λίγειαν·
urn:cts:greekLit:tlg0012.tlg002.murray:8.538#οὐ γάρ πως πάντεσσι χαριζόμενος τάδʼ ἀείδει.
urn:cts:greekLit:tlg0012.tlg002.murray:8.539#ἐξ οὗ δορπέομέν τε καὶ ὤρορε θεῖος ἀοιδός,
urn:cts:greekLit:tlg0012.tlg002.murray:8.540#ἐκ τοῦ δʼ οὔ πω παύσατʼ ὀιζυροῖο γόοιο
urn:cts:greekLit:tlg0012.tlg002.murray:8.541#ὁ ξεῖνος· μάλα πού μιν ἄχος φρένας ἀμφιβέβηκεν.
urn:cts:greekLit:tlg0012.tlg002.murray:8.542#ἀλλʼ ἄγʼ ὁ μὲν σχεθέτω, ἵνʼ ὁμῶς τερπώμεθα πάντες,
urn:cts:greekLit:tlg0012.tlg002.murray:8.543#ξεινοδόκοι καὶ ξεῖνος, ἐπεὶ πολὺ κάλλιον οὕτως·
urn:cts:greekLit:tlg0012.tlg002.murray:8.544#εἵνεκα γὰρ ξείνοιο τάδʼ αἰδοίοιο τέτυκται,
urn:cts:greekLit:tlg0012.tlg002.murray:8.545#πομπὴ καὶ φίλα δῶρα,  τά οἱ δίδομεν φιλέοντες.
urn:cts:greekLit:tlg0012.tlg002.murray:8.546#ἀντὶ κασιγνήτου ξεῖνός θʼ ἱκέτης τε τέτυκται
urn:cts:greekLit:tlg0012.tlg002.murray:8.547#ἀνέρι, ὅς τʼ ὀλίγον περ ἐπιψαύῃ πραπίδεσσι.
urn:cts:greekLit:tlg0012.tlg002.murray:8.548#τῷ νῦν μηδὲ σὺ κεῦθε νοήμασι κερδαλέοισιν
urn:cts:greekLit:tlg0012.tlg002.murray:8.549#ὅττι κέ σʼ εἴρωμαι· φάσθαι δέ σε κάλλιόν ἐστιν.
urn:cts:greekLit:tlg0012.tlg002.murray:8.550#εἴπʼ ὄνομʼ ὅττι σε κεῖθι κάλεον μήτηρ τε πατήρ τε
urn:cts:greekLit:tlg0012.tlg002.murray:8.551#ἄλλοι θʼ οἳ κατὰ ἄστυ καὶ οἳ περιναιετάουσιν.
urn:cts:greekLit:tlg0012.tlg002.murray:8.552#οὐ μὲν γάρ τις πάμπαν ἀνώνυμός ἐστʼ ἀνθρώπων,
urn:cts:greekLit:tlg0012.tlg002.murray:8.553#οὐ κακὸς οὐδὲ μὲν ἐσθλός, ἐπὴν τὰ πρῶτα γένηται,
urn:cts:greekLit:tlg0012.tlg002.murray:8.554#ἀλλʼ ἐπὶ πᾶσι τίθενται, ἐπεί κε τέκωσι, τοκῆες.
urn:cts:greekLit:tlg0012.tlg002.murray:8.555#εἰπὲ δέ μοι γαῖάν τε· τεὴν δῆμόν τε πόλιν τε,
urn:cts:greekLit:tlg0012.tlg002.murray:8.556#ὄφρα σε τῇ πέμπωσι τιτυσκόμεναι φρεσὶ νῆες·
urn:cts:greekLit:tlg0012.tlg002.murray:8.557#οὐ γὰρ Φαιήκεσσι κυβερνητῆρες ἔασιν,
urn:cts:greekLit:tlg0012.tlg002.murray:8.558#οὐδέ τι πηδάλιʼ ἔστι, τά τʼ ἄλλαι νῆες ἔχουσιν·
urn:cts:greekLit:tlg0012.tlg002.murray:8.559#ἀλλʼ αὐταὶ ἴσασι νοήματα καὶ φρένας ἀνδρῶν,
urn:cts:greekLit:tlg0012.tlg002.murray:8.560#καὶ πάντων ἴσασι πόλιας καὶ πίονας ἀγροὺς
urn:cts:greekLit:tlg0012.tlg002.murray:8.561#ἀνθρώπων, καὶ λαῖτμα τάχισθʼ ἁλὸς ἐκπερόωσιν
urn:cts:greekLit:tlg0012.tlg002.murray:8.562#ἠέρι καὶ νεφέλῃ κεκαλυμμέναι· οὐδέ ποτέ σφιν
urn:cts:greekLit:tlg0012.tlg002.murray:8.563#οὔτε τι πημανθῆναι ἔπι δέος οὔτʼ ἀπολέσθαι.
urn:cts:greekLit:tlg0012.tlg002.murray:8.564#ἀλλὰ τόδʼ ὥς ποτε πατρὸς ἐγὼν εἰπόντος ἄκουσα
urn:cts:greekLit:tlg0012.tlg002.murray:8.565#Ναυσιθόου,  ὃς ἔφασκε Ποσειδάωνʼ ἀγάσασθαι
urn:cts:greekLit:tlg0012.tlg002.murray:8.566#ἡμῖν, οὕνεκα πομποὶ ἀπήμονές εἰμεν ἁπάντων.
urn:cts:greekLit:tlg0012.tlg002.murray:8.567#φῆ ποτὲ Φαιήκων ἀνδρῶν ἐυεργέα νῆα
urn:cts:greekLit:tlg0012.tlg002.murray:8.568#ἐκ πομπῆς ἀνιοῦσαν ἐν ἠεροειδέι πόντῳ
urn:cts:greekLit:tlg0012.tlg002.murray:8.569#ῥαισέμεναι, μέγα δʼ ἧμιν ὄρος πόλει ἀμφικαλύψειν.
urn:cts:greekLit:tlg0012.tlg002.murray:8.570#ὣς ἀγόρευʼ ὁ γέρων· τὰ δέ κεν θεὸς ἢ τελέσειεν
urn:cts:greekLit:tlg0012.tlg002.murray:8.571#ἤ κʼ ἀτέλεστʼ εἴη, ὥς οἱ φίλον ἔπλετο θυμῷ·
urn:cts:greekLit:tlg0012.tlg002.murray:8.572#ἀλλʼ ἄγε μοι τόδε εἰπὲ καὶ ἀτρεκέως κατάλεξον,
urn:cts:greekLit:tlg0012.tlg002.murray:8.573#ὅππῃ ἀπεπλάγχθης τε καὶ ἅς τινας ἵκεο χώρας
urn:cts:greekLit:tlg0012.tlg002.murray:8.574#ἀνθρώπων, αὐτούς τε πόλιάς τʼ ἐὺ ναιετοώσας,
urn:cts:greekLit:tlg0012.tlg002.murray:8.575#ἠμὲν ὅσοι χαλεποί τε καὶ ἄγριοι οὐδὲ δίκαιοι,
urn:cts:greekLit:tlg0012.tlg002.murray:8.576#οἵ τε φιλόξεινοι, καί σφιν νόος ἐστὶ θεουδής.
urn:cts:greekLit:tlg0012.tlg002.murray:8.577#εἰπὲ δʼ ὅ τι κλαίεις καὶ ὀδύρεαι ἔνδοθι θυμῷ
urn:cts:greekLit:tlg0012.tlg002.murray:8.578#Ἀργείων Δαναῶν ἠδʼ Ἰλίου οἶτον ἀκούων.
urn:cts:greekLit:tlg0012.tlg002.murray:8.579#τὸν δὲ θεοὶ μὲν τεῦξαν, ἐπεκλώσαντο δʼ ὄλεθρον
urn:cts:greekLit:tlg0012.tlg002.murray:8.580#ἀνθρώποις,  ἵνα ᾖσι καὶ ἐσσομένοισιν ἀοιδή.
urn:cts:greekLit:tlg0012.tlg002.murray:8.581#ἦ τίς τοι καὶ πηὸς ἀπέφθιτο Ἰλιόθι πρὸ
urn:cts:greekLit:tlg0012.tlg002.murray:8.582#ἐσθλὸς ἐών, γαμβρὸς ἢ πενθερός, οἵ τε μάλιστα
urn:cts:greekLit:tlg0012.tlg002.murray:8.583#κήδιστοι τελέθουσι μεθʼ αἷμά τε καὶ γένος αὐτῶν;
urn:cts:greekLit:tlg0012.tlg002.murray:8.584#ἦ τίς που καὶ ἑταῖρος ἀνὴρ κεχαρισμένα εἰδώς,
urn:cts:greekLit:tlg0012.tlg002.murray:8.585#ἐσθλός;  ἐπεὶ οὐ μέν τι κασιγνήτοιο χερείων
urn:cts:greekLit:tlg0012.tlg002.murray:8.586#γίγνεται, ὅς κεν ἑταῖρος ἐὼν πεπνυμένα εἰδῇ.
urn:cts:greekLit:tlg0012.tlg002.murray:9.1#τὸν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:9.2#Ἀλκίνοε κρεῖον, πάντων ἀριδείκετε λαῶν,
urn:cts:greekLit:tlg0012.tlg002.murray:9.3#ἦ τοι μὲν τόδε καλὸν ἀκουέμεν ἐστὶν ἀοιδοῦ
urn:cts:greekLit:tlg0012.tlg002.murray:9.4#τοιοῦδʼ οἷος ὅδʼ ἐστί, θεοῖς ἐναλίγκιος αὐδήν.
urn:cts:greekLit:tlg0012.tlg002.murray:9.5#οὐ γὰρ ἐγώ γέ τί φημι τέλος χαριέστερον εἶναι
urn:cts:greekLit:tlg0012.tlg002.murray:9.6#ἢ ὅτʼ ἐυφροσύνη μὲν ἔχῃ κάτα δῆμον ἅπαντα,
urn:cts:greekLit:tlg0012.tlg002.murray:9.7#δαιτυμόνες δʼ ἀνὰ δώματʼ ἀκουάζωνται ἀοιδοῦ
urn:cts:greekLit:tlg0012.tlg002.murray:9.8#ἥμενοι ἑξείης, παρὰ δὲ πλήθωσι τράπεζαι
urn:cts:greekLit:tlg0012.tlg002.murray:9.9#σίτου καὶ κρειῶν, μέθυ δʼ ἐκ κρητῆρος ἀφύσσων
urn:cts:greekLit:tlg0012.tlg002.murray:9.10#οἰνοχόος φορέῃσι καὶ ἐγχείῃ δεπάεσσι·
urn:cts:greekLit:tlg0012.tlg002.murray:9.11#τοῦτό τί μοι κάλλιστον ἐνὶ φρεσὶν εἴδεται εἶναι.
urn:cts:greekLit:tlg0012.tlg002.murray:9.12#σοὶ δʼ ἐμὰ κήδεα θυμὸς ἐπετράπετο στονόεντα
urn:cts:greekLit:tlg0012.tlg002.murray:9.13#εἴρεσθʼ, ὄφρʼ ἔτι μᾶλλον ὀδυρόμενος στεναχίζω·
urn:cts:greekLit:tlg0012.tlg002.murray:9.14#τί πρῶτόν τοι ἔπειτα, τί δʼ ὑστάτιον καταλέξω;
urn:cts:greekLit:tlg0012.tlg002.murray:9.15#κήδεʼ ἐπεί μοι πολλὰ δόσαν θεοὶ Οὐρανίωνες.
urn:cts:greekLit:tlg0012.tlg002.murray:9.16#νῦν δʼ ὄνομα πρῶτον μυθήσομαι, ὄφρα καὶ ὑμεῖς
urn:cts:greekLit:tlg0012.tlg002.murray:9.17#εἴδετʼ, ἐγὼ δʼ ἂν ἔπειτα φυγὼν ὕπο νηλεὲς ἦμαρ
urn:cts:greekLit:tlg0012.tlg002.murray:9.18#ὑμῖν ξεῖνος ἔω καὶ ἀπόπροθι δώματα ναίων.
urn:cts:greekLit:tlg0012.tlg002.murray:9.19#εἴμʼ Ὀδυσεὺς Λαερτιάδης, ὃς πᾶσι δόλοισιν
urn:cts:greekLit:tlg0012.tlg002.murray:9.20#ἀνθρώποισι μέλω,  καί μευ κλέος οὐρανὸν ἵκει.
urn:cts:greekLit:tlg0012.tlg002.murray:9.21#ναιετάω δʼ Ἰθάκην ἐυδείελον· ἐν δʼ ὄρος αὐτῇ
urn:cts:greekLit:tlg0012.tlg002.murray:9.22#Νήριτον εἰνοσίφυλλον, ἀριπρεπές· ἀμφὶ δὲ νῆσοι
urn:cts:greekLit:tlg0012.tlg002.murray:9.23#πολλαὶ ναιετάουσι μάλα σχεδὸν ἀλλήλῃσι,
urn:cts:greekLit:tlg0012.tlg002.murray:9.24#Δουλίχιόν τε Σάμη τε καὶ ὑλήεσσα Ζάκυνθος.
urn:cts:greekLit:tlg0012.tlg002.murray:9.25#αὐτὴ δὲ χθαμαλὴ πανυπερτάτη εἰν ἁλὶ κεῖται
urn:cts:greekLit:tlg0012.tlg002.murray:9.26#πρὸς ζόφον, αἱ δέ τʼ ἄνευθε πρὸς ἠῶ τʼ ἠέλιόν τε,
urn:cts:greekLit:tlg0012.tlg002.murray:9.27#τρηχεῖʼ, ἀλλʼ ἀγαθὴ κουροτρόφος· οὔ τοι ἐγώ γε
urn:cts:greekLit:tlg0012.tlg002.murray:9.28#ἧς γαίης δύναμαι γλυκερώτερον ἄλλο ἰδέσθαι.
urn:cts:greekLit:tlg0012.tlg002.murray:9.29#ἦ μέν μʼ αὐτόθʼ ἔρυκε Καλυψώ, δῖα θεάων,
urn:cts:greekLit:tlg0012.tlg002.murray:9.30#ἐν σπέσσι γλαφυροῖσι,  λιλαιομένη πόσιν εἶναι·
urn:cts:greekLit:tlg0012.tlg002.murray:9.31#ὣς δʼ αὔτως Κίρκη κατερήτυεν ἐν μεγάροισιν
urn:cts:greekLit:tlg0012.tlg002.murray:9.32#Αἰαίη δολόεσσα, λιλαιομένη πόσιν εἶναι·
urn:cts:greekLit:tlg0012.tlg002.murray:9.33#ἀλλʼ ἐμὸν οὔ ποτε θυμὸν ἐνὶ στήθεσσιν ἔπειθον.
urn:cts:greekLit:tlg0012.tlg002.murray:9.34#ὣς οὐδὲν γλύκιον ἧς πατρίδος οὐδὲ τοκήων
urn:cts:greekLit:tlg0012.tlg002.murray:9.35#γίγνεται,  εἴ περ καί τις ἀπόπροθι πίονα οἶκον
urn:cts:greekLit:tlg0012.tlg002.murray:9.36#γαίῃ ἐν ἀλλοδαπῇ ναίει ἀπάνευθε τοκήων.
urn:cts:greekLit:tlg0012.tlg002.murray:9.37#εἰ δʼ ἄγε τοι καὶ νόστον ἐμὸν πολυκηδέʼ ἐνίσπω,
urn:cts:greekLit:tlg0012.tlg002.murray:9.38#ὅν μοι Ζεὺς ἐφέηκεν ἀπὸ Τροίηθεν ἰόντι.
urn:cts:greekLit:tlg0012.tlg002.murray:9.39#Ἰλιόθεν με φέρων ἄνεμος Κικόνεσσι πέλασσεν,
urn:cts:greekLit:tlg0012.tlg002.murray:9.40#Ἰσμάρῳ.  ἔνθα δʼ ἐγὼ πόλιν ἔπραθον, ὤλεσα δʼ αὐτούς·
urn:cts:greekLit:tlg0012.tlg002.murray:9.41#ἐκ πόλιος δʼ ἀλόχους καὶ κτήματα πολλὰ λαβόντες
urn:cts:greekLit:tlg0012.tlg002.murray:9.42#δασσάμεθʼ, ὡς μή τίς μοι ἀτεμβόμενος κίοι ἴσης.
urn:cts:greekLit:tlg0012.tlg002.murray:9.43#ἔνθʼ ἦ τοι μὲν ἐγὼ διερῷ ποδὶ φευγέμεν ἡμέας
urn:cts:greekLit:tlg0012.tlg002.murray:9.44#ἠνώγεα, τοὶ δὲ μέγα νήπιοι οὐκ ἐπίθοντο.
urn:cts:greekLit:tlg0012.tlg002.murray:9.45#ἔνθα δὲ πολλὸν μὲν μέθυ πίνετο,  πολλὰ δὲ μῆλα
urn:cts:greekLit:tlg0012.tlg002.murray:9.46#ἔσφαζον παρὰ θῖνα καὶ εἰλίποδας ἕλικας βοῦς·
urn:cts:greekLit:tlg0012.tlg002.murray:9.47#τόφρα δʼ ἄρʼ οἰχόμενοι Κίκονες Κικόνεσσι γεγώνευν,
urn:cts:greekLit:tlg0012.tlg002.murray:9.48#οἵ σφιν γείτονες ἦσαν, ἅμα πλέονες καὶ ἀρείους,
urn:cts:greekLit:tlg0012.tlg002.murray:9.49#ἤπειρον ναίοντες, ἐπιστάμενοι μὲν ἀφʼ ἵππων
urn:cts:greekLit:tlg0012.tlg002.murray:9.50#ἀνδράσι μάρνασθαι καὶ ὅθι χρὴ πεζὸν ἐόντα.
urn:cts:greekLit:tlg0012.tlg002.murray:9.51#ἦλθον ἔπειθʼ ὅσα φύλλα καὶ ἄνθεα γίγνεται ὥρῃ,
urn:cts:greekLit:tlg0012.tlg002.murray:9.52#ἠέριοι· τότε δή ῥα κακὴ Διὸς αἶσα παρέστη
urn:cts:greekLit:tlg0012.tlg002.murray:9.53#ἡμῖν αἰνομόροισιν, ἵνʼ ἄλγεα πολλὰ πάθοιμεν.
urn:cts:greekLit:tlg0012.tlg002.murray:9.54#στησάμενοι δʼ ἐμάχοντο μάχην παρὰ νηυσὶ θοῇσι,
urn:cts:greekLit:tlg0012.tlg002.murray:9.55#βάλλον δʼ ἀλλήλους χαλκήρεσιν ἐγχείῃσιν.
urn:cts:greekLit:tlg0012.tlg002.murray:9.56#ὄφρα μὲν ἠὼς ἦν καὶ ἀέξετο ἱερὸν ἦμαρ,
urn:cts:greekLit:tlg0012.tlg002.murray:9.57#τόφρα δʼ ἀλεξόμενοι μένομεν πλέονάς περ ἐόντας.
urn:cts:greekLit:tlg0012.tlg002.murray:9.58#ἦμος δʼ ἠέλιος μετενίσσετο βουλυτόνδε,
urn:cts:greekLit:tlg0012.tlg002.murray:9.59#καὶ τότε δὴ Κίκονες κλῖναν δαμάσαντες Ἀχαιούς.
urn:cts:greekLit:tlg0012.tlg002.murray:9.60#ἓξ δʼ ἀφʼ ἑκάστης νηὸς ἐυκνήμιδες ἑταῖροι
urn:cts:greekLit:tlg0012.tlg002.murray:9.61#ὤλονθʼ· οἱ δʼ ἄλλοι φύγομεν θάνατόν τε μόρον τε.
urn:cts:greekLit:tlg0012.tlg002.murray:9.62#ἔνθεν δὲ προτέρω πλέομεν ἀκαχήμενοι ἦτορ,
urn:cts:greekLit:tlg0012.tlg002.murray:9.63#ἄσμενοι ἐκ θανάτοιο, φίλους ὀλέσαντες ἑταίρους.
urn:cts:greekLit:tlg0012.tlg002.murray:9.64#οὐδʼ ἄρα μοι προτέρω νῆες κίον ἀμφιέλισσαι,
urn:cts:greekLit:tlg0012.tlg002.murray:9.65#πρίν τινα τῶν δειλῶν ἑτάρων τρὶς ἕκαστον ἀῦσαι,
urn:cts:greekLit:tlg0012.tlg002.murray:9.66#οἳ θάνον ἐν πεδίῳ Κικόνων ὕπο δῃωθέντες.
urn:cts:greekLit:tlg0012.tlg002.murray:9.67#νηυσὶ δʼ ἐπῶρσʼ ἄνεμον Βορέην νεφεληγερέτα Ζεὺς
urn:cts:greekLit:tlg0012.tlg002.murray:9.68#λαίλαπι θεσπεσίῃ, σὺν δὲ νεφέεσσι κάλυψε
urn:cts:greekLit:tlg0012.tlg002.murray:9.69#γαῖαν ὁμοῦ καὶ πόντον· ὀρώρει δʼ οὐρανόθεν νύξ.
urn:cts:greekLit:tlg0012.tlg002.murray:9.70#αἱ μὲν ἔπειτʼ ἐφέροντʼ ἐπικάρσιαι,  ἱστία δέ σφιν
urn:cts:greekLit:tlg0012.tlg002.murray:9.71#τριχθά τε καὶ τετραχθὰ διέσχισεν ἲς ἀνέμοιο.
urn:cts:greekLit:tlg0012.tlg002.murray:9.72#καὶ τὰ μὲν ἐς νῆας κάθεμεν, δείσαντες ὄλεθρον,
urn:cts:greekLit:tlg0012.tlg002.murray:9.73#αὐτὰς δʼ ἐσσυμένως προερέσσαμεν ἤπειρόνδε.
urn:cts:greekLit:tlg0012.tlg002.murray:9.74#ἔνθα δύω νύκτας δύο τʼ ἤματα συνεχὲς αἰεὶ
urn:cts:greekLit:tlg0012.tlg002.murray:9.75#κείμεθʼ,  ὁμοῦ καμάτῳ τε καὶ ἄλγεσι θυμὸν ἔδοντες.
urn:cts:greekLit:tlg0012.tlg002.murray:9.76#ἀλλʼ ὅτε δὴ τρίτον ἦμαρ ἐυπλόκαμος τέλεσʼ Ἠώς,
urn:cts:greekLit:tlg0012.tlg002.murray:9.77#ἱστοὺς στησάμενοι ἀνά θʼ ἱστία λεύκʼ ἐρύσαντες
urn:cts:greekLit:tlg0012.tlg002.murray:9.78#ἥμεθα, τὰς δʼ ἄνεμός τε κυβερνῆταί τʼ ἴθυνον.
urn:cts:greekLit:tlg0012.tlg002.murray:9.79#καί νύ κεν ἀσκηθὴς ἱκόμην ἐς πατρίδα γαῖαν·
urn:cts:greekLit:tlg0012.tlg002.murray:9.80#ἀλλά με κῦμα ῥόος τε περιγνάμπτοντα Μάλειαν
urn:cts:greekLit:tlg0012.tlg002.murray:9.81#καὶ Βορέης ἀπέωσε, παρέπλαγξεν δὲ Κυθήρων.
urn:cts:greekLit:tlg0012.tlg002.murray:9.82#ἔνθεν δʼ ἐννῆμαρ φερόμην ὀλοοῖς ἀνέμοισιν
urn:cts:greekLit:tlg0012.tlg002.murray:9.83#πόντον ἐπʼ ἰχθυόεντα· ἀτὰρ δεκάτῃ ἐπέβημεν
urn:cts:greekLit:tlg0012.tlg002.murray:9.84#γαίης Λωτοφάγων, οἵ τʼ ἄνθινον εἶδαρ ἔδουσιν.
urn:cts:greekLit:tlg0012.tlg002.murray:9.85#ἔνθα δʼ ἐπʼ ἠπείρου βῆμεν καὶ ἀφυσσάμεθʼ ὕδωρ,
urn:cts:greekLit:tlg0012.tlg002.murray:9.86#αἶψα δὲ δεῖπνον ἕλοντο θοῇς παρὰ νηυσὶν ἑταῖροι.
urn:cts:greekLit:tlg0012.tlg002.murray:9.87#αὐτὰρ ἐπεὶ σίτοιό τʼ ἐπασσάμεθʼ ἠδὲ ποτῆτος,
urn:cts:greekLit:tlg0012.tlg002.murray:9.88#δὴ τοτʼ ἐγὼν ἑτάρους προΐειν πεύθεσθαι ἰόντας,
urn:cts:greekLit:tlg0012.tlg002.murray:9.89#οἵ τινες ἀνέρες εἶεν ἐπὶ χθονὶ σῖτον ἔδοντες
urn:cts:greekLit:tlg0012.tlg002.murray:9.90#ἄνδρε δύω κρίνας,  τρίτατον κήρυχʼ ἅμʼ ὀπάσσας.
urn:cts:greekLit:tlg0012.tlg002.murray:9.91#οἱ δʼ αἶψʼ οἰχόμενοι μίγεν ἀνδράσι Λωτοφάγοισιν·
urn:cts:greekLit:tlg0012.tlg002.murray:9.92#οὐδʼ ἄρα Λωτοφάγοι μήδονθʼ ἑτάροισιν ὄλεθρον
urn:cts:greekLit:tlg0012.tlg002.murray:9.93#ἡμετέροις, ἀλλά σφι δόσαν λωτοῖο πάσασθαι.
urn:cts:greekLit:tlg0012.tlg002.murray:9.94#τῶν δʼ ὅς τις λωτοῖο φάγοι μελιηδέα καρπόν,
urn:cts:greekLit:tlg0012.tlg002.murray:9.95#οὐκέτʼ ἀπαγγεῖλαι πάλιν ἤθελεν οὐδὲ νέεσθαι,
urn:cts:greekLit:tlg0012.tlg002.murray:9.96#ἀλλʼ αὐτοῦ βούλοντο μετʼ ἀνδράσι Λωτοφάγοισι
urn:cts:greekLit:tlg0012.tlg002.murray:9.97#λωτὸν ἐρεπτόμενοι μενέμεν νόστου τε λαθέσθαι.
urn:cts:greekLit:tlg0012.tlg002.murray:9.98#τοὺς μὲν ἐγὼν ἐπὶ νῆας ἄγον κλαίοντας ἀνάγκῃ,
urn:cts:greekLit:tlg0012.tlg002.murray:9.99#νηυσὶ δʼ ἐνὶ γλαφυρῇσιν ὑπὸ ζυγὰ δῆσα ἐρύσσας.
urn:cts:greekLit:tlg0012.tlg002.murray:9.100#αὐτὰρ τοὺς ἄλλους κελόμην ἐρίηρας ἑταίρους
urn:cts:greekLit:tlg0012.tlg002.murray:9.101#σπερχομένους νηῶν ἐπιβαινέμεν ὠκειάων,
urn:cts:greekLit:tlg0012.tlg002.murray:9.102#μή πώς τις λωτοῖο φαγὼν νόστοιο λάθηται.
urn:cts:greekLit:tlg0012.tlg002.murray:9.103#οἱ δʼ αἶψʼ εἴσβαινον καὶ ἐπὶ κληῖσι καθῖζον,
urn:cts:greekLit:tlg0012.tlg002.murray:9.104#ἑξῆς δʼ ἑζόμενοι πολιὴν ἅλα τύπτον ἐρετμοῖς.
urn:cts:greekLit:tlg0012.tlg002.murray:9.105#ἔνθεν δὲ προτέρω πλέομεν ἀκαχήμενοι ἦτορ·
urn:cts:greekLit:tlg0012.tlg002.murray:9.106#Κυκλώπων δʼ ἐς γαῖαν ὑπερφιάλων ἀθεμίστων
urn:cts:greekLit:tlg0012.tlg002.murray:9.107#ἱκόμεθʼ, οἵ ῥα θεοῖσι πεποιθότες ἀθανάτοισιν
urn:cts:greekLit:tlg0012.tlg002.murray:9.108#οὔτε φυτεύουσιν χερσὶν φυτὸν οὔτʼ ἀρόωσιν,
urn:cts:greekLit:tlg0012.tlg002.murray:9.109#ἀλλὰ τά γʼ ἄσπαρτα καὶ ἀνήροτα πάντα φύονται,
urn:cts:greekLit:tlg0012.tlg002.murray:9.110#πυροὶ καὶ κριθαὶ ἠδʼ ἄμπελοι,  αἵ τε φέρουσιν
urn:cts:greekLit:tlg0012.tlg002.murray:9.111#οἶνον ἐριστάφυλον, καί σφιν Διὸς ὄμβρος ἀέξει.
urn:cts:greekLit:tlg0012.tlg002.murray:9.112#τοῖσιν δʼ οὔτʼ ἀγοραὶ βουληφόροι οὔτε θέμιστες,
urn:cts:greekLit:tlg0012.tlg002.murray:9.113#ἀλλʼ οἵ γʼ ὑψηλῶν ὀρέων ναίουσι κάρηνα
urn:cts:greekLit:tlg0012.tlg002.murray:9.114#ἐν σπέσσι γλαφυροῖσι, θεμιστεύει δὲ ἕκαστος
urn:cts:greekLit:tlg0012.tlg002.murray:9.115#παίδων ἠδʼ ἀλόχων,  οὐδʼ ἀλλήλων ἀλέγουσιν.
urn:cts:greekLit:tlg0012.tlg002.murray:9.116#νῆσος ἔπειτα λάχεια παρὲκ λιμένος τετάνυσται,
urn:cts:greekLit:tlg0012.tlg002.murray:9.117#γαίης Κυκλώπων οὔτε σχεδὸν οὔτʼ ἀποτηλοῦ,
urn:cts:greekLit:tlg0012.tlg002.murray:9.118#ὑλήεσσʼ· ἐν δʼ αἶγες ἀπειρέσιαι γεγάασιν
urn:cts:greekLit:tlg0012.tlg002.murray:9.119#ἄγριαι· οὐ μὲν γὰρ πάτος ἀνθρώπων ἀπερύκει,
urn:cts:greekLit:tlg0012.tlg002.murray:9.120#οὐδέ μιν εἰσοιχνεῦσι κυνηγέται,  οἵ τε καθʼ ὕλην
urn:cts:greekLit:tlg0012.tlg002.murray:9.121#ἄλγεα πάσχουσιν κορυφὰς ὀρέων ἐφέποντες.
urn:cts:greekLit:tlg0012.tlg002.murray:9.122#οὔτʼ ἄρα ποίμνῃσιν καταΐσχεται οὔτʼ ἀρότοισιν,
urn:cts:greekLit:tlg0012.tlg002.murray:9.123#ἀλλʼ ἥ γʼ ἄσπαρτος καὶ ἀνήροτος ἤματα πάντα
urn:cts:greekLit:tlg0012.tlg002.murray:9.124#ἀνδρῶν χηρεύει, βόσκει δέ τε μηκάδας αἶγας.
urn:cts:greekLit:tlg0012.tlg002.murray:9.125#οὐ γὰρ Κυκλώπεσσι νέες πάρα μιλτοπάρῃοι,
urn:cts:greekLit:tlg0012.tlg002.murray:9.126#οὐδʼ ἄνδρες νηῶν ἔνι τέκτονες, οἵ κε κάμοιεν
urn:cts:greekLit:tlg0012.tlg002.murray:9.127#νῆας ἐυσσέλμους, αἵ κεν τελέοιεν ἕκαστα
urn:cts:greekLit:tlg0012.tlg002.murray:9.128#ἄστεʼ ἐπʼ ἀνθρώπων ἱκνεύμεναι, οἷά τε πολλὰ
urn:cts:greekLit:tlg0012.tlg002.murray:9.129#ἄνδρες ἐπʼ ἀλλήλους νηυσὶν περόωσι θάλασσαν·
urn:cts:greekLit:tlg0012.tlg002.murray:9.130#οἵ κέ σφιν καὶ νῆσον ἐυκτιμένην ἐκάμοντο.
urn:cts:greekLit:tlg0012.tlg002.murray:9.131#οὐ μὲν γάρ τι κακή γε, φέροι δέ κεν ὥρια πάντα·
urn:cts:greekLit:tlg0012.tlg002.murray:9.132#ἐν μὲν γὰρ λειμῶνες ἁλὸς πολιοῖο παρʼ ὄχθας
urn:cts:greekLit:tlg0012.tlg002.murray:9.133#ὑδρηλοὶ μαλακοί· μάλα κʼ ἄφθιτοι ἄμπελοι εἶεν.
urn:cts:greekLit:tlg0012.tlg002.murray:9.134#ἐν δʼ ἄροσις λείη· μάλα κεν βαθὺ λήιον αἰεὶ
urn:cts:greekLit:tlg0012.tlg002.murray:9.135#εἰς ὥρας ἀμῷεν,  ἐπεὶ μάλα πῖαρ ὑπʼ οὖδας.
urn:cts:greekLit:tlg0012.tlg002.murray:9.136#ἐν δὲ λιμὴν ἐύορμος, ἵνʼ οὐ χρεὼ πείσματός ἐστιν,
urn:cts:greekLit:tlg0012.tlg002.murray:9.137#οὔτʼ εὐνὰς βαλέειν οὔτε πρυμνήσιʼ ἀνάψαι,
urn:cts:greekLit:tlg0012.tlg002.murray:9.138#ἀλλʼ ἐπικέλσαντας μεῖναι χρόνον εἰς ὅ κε ναυτέων
urn:cts:greekLit:tlg0012.tlg002.murray:9.139#θυμὸς ἐποτρύνῃ καὶ ἐπιπνεύσωσιν ἀῆται.
urn:cts:greekLit:tlg0012.tlg002.murray:9.140#αὐτὰρ ἐπὶ κρατὸς λιμένος ῥέει ἀγλαὸν ὕδωρ,
urn:cts:greekLit:tlg0012.tlg002.murray:9.141#κρήνη ὑπὸ σπείους· περὶ δʼ αἴγειροι πεφύασιν.
urn:cts:greekLit:tlg0012.tlg002.murray:9.142#ἔνθα κατεπλέομεν, καί τις θεὸς ἡγεμόνευεν
urn:cts:greekLit:tlg0012.tlg002.murray:9.143#νύκτα διʼ ὀρφναίην, οὐδὲ προυφαίνετʼ ἰδέσθαι·
urn:cts:greekLit:tlg0012.tlg002.murray:9.144#ἀὴρ γὰρ περὶ νηυσὶ βαθεῖʼ ἦν, οὐδὲ σελήνη
urn:cts:greekLit:tlg0012.tlg002.murray:9.145#οὐρανόθεν προύφαινε,  κατείχετο δὲ νεφέεσσιν.
urn:cts:greekLit:tlg0012.tlg002.murray:9.146#ἔνθʼ οὔ τις τὴν νῆσον ἐσέδρακεν ὀφθαλμοῖσιν,
urn:cts:greekLit:tlg0012.tlg002.murray:9.147#οὔτʼ οὖν κύματα μακρὰ κυλινδόμενα προτὶ χέρσον
urn:cts:greekLit:tlg0012.tlg002.murray:9.148#εἰσίδομεν, πρὶν νῆας ἐυσσέλμους ἐπικέλσαι.
urn:cts:greekLit:tlg0012.tlg002.murray:9.149#κελσάσῃσι δὲ νηυσὶ καθείλομεν ἱστία πάντα,
urn:cts:greekLit:tlg0012.tlg002.murray:9.150#ἐκ δὲ καὶ αὐτοὶ βῆμεν ἐπὶ ῥηγμῖνι θαλάσσης·
urn:cts:greekLit:tlg0012.tlg002.murray:9.151#ἔνθα δʼ ἀποβρίξαντες ἐμείναμεν Ἠῶ δῖαν.
urn:cts:greekLit:tlg0012.tlg002.murray:9.152#ἦμος δʼ ἠριγένεια φάνη ῥοδοδάκτυλος Ἠώς,
urn:cts:greekLit:tlg0012.tlg002.murray:9.153#νῆσον θαυμάζοντες ἐδινεόμεσθα κατʼ αὐτήν.
urn:cts:greekLit:tlg0012.tlg002.murray:9.154#ὦρσαν δὲ νύμφαι, κοῦραι Διὸς αἰγιόχοιο,
urn:cts:greekLit:tlg0012.tlg002.murray:9.155#αἶγας ὀρεσκῴους,  ἵνα δειπνήσειαν ἑταῖροι.
urn:cts:greekLit:tlg0012.tlg002.murray:9.156#αὐτίκα καμπύλα τόξα καὶ αἰγανέας δολιχαύλους
urn:cts:greekLit:tlg0012.tlg002.murray:9.157#εἱλόμεθʼ ἐκ νηῶν, διὰ δὲ τρίχα κοσμηθέντες
urn:cts:greekLit:tlg0012.tlg002.murray:9.158#βάλλομεν· αἶψα δʼ ἔδωκε θεὸς μενοεικέα θήρην.
urn:cts:greekLit:tlg0012.tlg002.murray:9.159#νῆες μέν μοι ἕποντο δυώδεκα, ἐς δὲ ἑκάστην
urn:cts:greekLit:tlg0012.tlg002.murray:9.160#ἐννέα λάγχανον αἶγες· ἐμοὶ δὲ δέκʼ ἔξελον οἴῳ.
urn:cts:greekLit:tlg0012.tlg002.murray:9.161#ὣς τότε μὲν πρόπαν ἦμαρ ἐς ἠέλιον καταδύντα
urn:cts:greekLit:tlg0012.tlg002.murray:9.162#ἥμεθα δαινύμενοι κρέα τʼ ἄσπετα καὶ μέθυ ἡδύ·
urn:cts:greekLit:tlg0012.tlg002.murray:9.163#οὐ γάρ πω νηῶν ἐξέφθιτο οἶνος ἐρυθρός,
urn:cts:greekLit:tlg0012.tlg002.murray:9.164#ἀλλʼ ἐνέην· πολλὸν γὰρ ἐν ἀμφιφορεῦσιν ἕκαστοι
urn:cts:greekLit:tlg0012.tlg002.murray:9.165#ἠφύσαμεν Κικόνων. ἱερὸν πτολίεθρον ἑλόντες.
urn:cts:greekLit:tlg0012.tlg002.murray:9.166#Κυκλώπων δʼ ἐς γαῖαν ἐλεύσσομεν ἐγγὺς ἐόντων,
urn:cts:greekLit:tlg0012.tlg002.murray:9.167#καπνόν τʼ αὐτῶν τε φθογγὴν ὀίων τε καὶ αἰγῶν.
urn:cts:greekLit:tlg0012.tlg002.murray:9.168#ἦμος δʼ ἠέλιος κατέδυ καὶ ἐπὶ κνέφας ἦλθε,
urn:cts:greekLit:tlg0012.tlg002.murray:9.169#δὴ τότε κοιμήθημεν ἐπὶ ῥηγμῖνι θαλάσσης.
urn:cts:greekLit:tlg0012.tlg002.murray:9.170#ἦμος δʼ ἠριγένεια φάνη ῥοδοδάκτυλος Ἠώς,
urn:cts:greekLit:tlg0012.tlg002.murray:9.171#καὶ τότʼ ἐγὼν ἀγορὴν θέμενος μετὰ πᾶσιν ἔειπον·
urn:cts:greekLit:tlg0012.tlg002.murray:9.172#ἄλλοι μὲν νῦν μίμνετʼ, ἐμοὶ ἐρίηρες ἑταῖροι·
urn:cts:greekLit:tlg0012.tlg002.murray:9.173#αὐτὰρ ἐγὼ σὺν νηί τʼ ἐμῇ καὶ ἐμοῖς ἑτάροισιν
urn:cts:greekLit:tlg0012.tlg002.murray:9.174#ἐλθὼν τῶνδʼ ἀνδρῶν πειρήσομαι, οἵ τινές εἰσιν,
urn:cts:greekLit:tlg0012.tlg002.murray:9.175#ἤ ῥʼ οἵ γʼ ὑβρισταί τε καὶ ἄγριοι οὐδὲ δίκαιοι,
urn:cts:greekLit:tlg0012.tlg002.murray:9.176#ἦε φιλόξεινοι, καί σφιν νόος ἐστὶ θεουδής.
urn:cts:greekLit:tlg0012.tlg002.murray:9.177#ὣς εἰπὼν ἀνὰ νηὸς ἔβην, ἐκέλευσα δʼ ἑταίρους
urn:cts:greekLit:tlg0012.tlg002.murray:9.178#αὐτούς τʼ ἀμβαίνειν ἀνά τε πρυμνήσια λῦσαι.
urn:cts:greekLit:tlg0012.tlg002.murray:9.179#οἱ δʼ αἶψʼ εἴσβαινον καὶ ἐπὶ κληῖσι καθῖζον,
urn:cts:greekLit:tlg0012.tlg002.murray:9.180#ἑξῆς δʼ ἑζόμενοι πολιὴν ἅλα τύπτον ἐρετμοῖς.
urn:cts:greekLit:tlg0012.tlg002.murray:9.181#ἀλλʼ ὅτε δὴ τὸν χῶρον ἀφικόμεθʼ ἐγγὺς ἐόντα,
urn:cts:greekLit:tlg0012.tlg002.murray:9.182#ἔνθα δʼ ἐπʼ ἐσχατιῇ σπέος εἴδομεν ἄγχι θαλάσσης,
urn:cts:greekLit:tlg0012.tlg002.murray:9.183#ὑψηλόν, δάφνῃσι κατηρεφές. ἔνθα δὲ πολλὰ
urn:cts:greekLit:tlg0012.tlg002.murray:9.184#μῆλʼ, ὄιές τε καὶ αἶγες, ἰαύεσκον· περὶ δʼ αὐλὴ
urn:cts:greekLit:tlg0012.tlg002.murray:9.185#ὑψηλὴ δέδμητο κατωρυχέεσσι λίθοισι
urn:cts:greekLit:tlg0012.tlg002.murray:9.186#μακρῇσίν τε πίτυσσιν ἰδὲ δρυσὶν ὑψικόμοισιν.
urn:cts:greekLit:tlg0012.tlg002.murray:9.187#ἔνθα δʼ ἀνὴρ ἐνίαυε πελώριος, ὅς ῥα τὰ μῆλα
urn:cts:greekLit:tlg0012.tlg002.murray:9.188#οἶος ποιμαίνεσκεν ἀπόπροθεν· οὐδὲ μετʼ ἄλλους
urn:cts:greekLit:tlg0012.tlg002.murray:9.189#πωλεῖτʼ, ἀλλʼ ἀπάνευθεν ἐὼν ἀθεμίστια ᾔδη.
urn:cts:greekLit:tlg0012.tlg002.murray:9.190#καὶ γὰρ θαῦμʼ ἐτέτυκτο πελώριον,  οὐδὲ ἐῴκει
urn:cts:greekLit:tlg0012.tlg002.murray:9.191#ἀνδρί γε σιτοφάγῳ, ἀλλὰ ῥίῳ ὑλήεντι
urn:cts:greekLit:tlg0012.tlg002.murray:9.192#ὑψηλῶν ὀρέων, ὅ τε φαίνεται οἶον ἀπʼ ἄλλων.
urn:cts:greekLit:tlg0012.tlg002.murray:9.193#δὴ τότε τοὺς ἄλλους κελόμην ἐρίηρας ἑταίρους
urn:cts:greekLit:tlg0012.tlg002.murray:9.194#αὐτοῦ πὰρ νηί τε μένειν καὶ νῆα ἔρυσθαι,
urn:cts:greekLit:tlg0012.tlg002.murray:9.195#αὐτὰρ ἐγὼ κρίνας ἑτάρων δυοκαίδεκʼ ἀρίστους
urn:cts:greekLit:tlg0012.tlg002.murray:9.196#βῆν· ἀτὰρ αἴγεον ἀσκὸν ἔχον μέλανος οἴνοιο
urn:cts:greekLit:tlg0012.tlg002.murray:9.197#ἡδέος, ὅν μοι ἔδωκε Μάρων, Εὐάνθεος υἱός,
urn:cts:greekLit:tlg0012.tlg002.murray:9.198#ἱρεὺς Ἀπόλλωνος, ὃς Ἴσμαρον ἀμφιβεβήκει,
urn:cts:greekLit:tlg0012.tlg002.murray:9.199#οὕνεκά μιν σὺν παιδὶ περισχόμεθʼ ἠδὲ γυναικὶ
urn:cts:greekLit:tlg0012.tlg002.murray:9.200#ἁζόμενοι· ᾤκει γὰρ ἐν ἄλσεϊ δενδρήεντι
urn:cts:greekLit:tlg0012.tlg002.murray:9.201#Φοίβου Ἀπόλλωνος. ὁ δέ μοι πόρεν ἀγλαὰ δῶρα·
urn:cts:greekLit:tlg0012.tlg002.murray:9.202#χρυσοῦ μέν μοι ἔδωκʼ ἐυεργέος ἑπτὰ τάλαντα,
urn:cts:greekLit:tlg0012.tlg002.murray:9.203#δῶκε δέ μοι κρητῆρα πανάργυρον, αὐτὰρ ἔπειτα
urn:cts:greekLit:tlg0012.tlg002.murray:9.204#οἶνον ἐν ἀμφιφορεῦσι δυώδεκα πᾶσιν ἀφύσσας
urn:cts:greekLit:tlg0012.tlg002.murray:9.205#ἡδὺν ἀκηράσιον,  θεῖον ποτόν· οὐδέ τις αὐτὸν
urn:cts:greekLit:tlg0012.tlg002.murray:9.206#ἠείδη δμώων οὐδʼ ἀμφιπόλων ἐνὶ οἴκῳ,
urn:cts:greekLit:tlg0012.tlg002.murray:9.207#ἀλλʼ αὐτὸς ἄλοχός τε φίλη ταμίη τε μίʼ οἴη.
urn:cts:greekLit:tlg0012.tlg002.murray:9.208#τὸν δʼ ὅτε πίνοιεν μελιηδέα οἶνον ἐρυθρόν,
urn:cts:greekLit:tlg0012.tlg002.murray:9.209#ἓν δέπας ἐμπλήσας ὕδατος ἀνὰ εἴκοσι μέτρα
urn:cts:greekLit:tlg0012.tlg002.murray:9.210#χεῦʼ,  ὀδμὴ δʼ ἡδεῖα ἀπὸ κρητῆρος ὀδώδει
urn:cts:greekLit:tlg0012.tlg002.murray:9.211#θεσπεσίη· τότʼ ἂν οὔ τοι ἀποσχέσθαι φίλον ἦεν.
urn:cts:greekLit:tlg0012.tlg002.murray:9.212#τοῦ φέρον ἐμπλήσας ἀσκὸν μέγαν, ἐν δὲ καὶ ᾖα
urn:cts:greekLit:tlg0012.tlg002.murray:9.213#κωρύκῳ· αὐτίκα γάρ μοι ὀίσατο θυμὸς ἀγήνωρ
urn:cts:greekLit:tlg0012.tlg002.murray:9.214#ἄνδρʼ ἐπελεύσεσθαι μεγάλην ἐπιειμένον ἀλκήν,
urn:cts:greekLit:tlg0012.tlg002.murray:9.215#ἄγριον,  οὔτε δίκας ἐὺ εἰδότα οὔτε θέμιστας.
urn:cts:greekLit:tlg0012.tlg002.murray:9.216#καρπαλίμως δʼ εἰς ἄντρον ἀφικόμεθʼ, οὐδέ μιν ἔνδον
urn:cts:greekLit:tlg0012.tlg002.murray:9.217#εὕρομεν, ἀλλʼ ἐνόμευε νομὸν κάτα πίονα μῆλα.
urn:cts:greekLit:tlg0012.tlg002.murray:9.218#ἐλθόντες δʼ εἰς ἄντρον ἐθηεύμεσθα ἕκαστα.
urn:cts:greekLit:tlg0012.tlg002.murray:9.219#ταρσοὶ μὲν τυρῶν βρῖθον, στείνοντο δὲ σηκοὶ
urn:cts:greekLit:tlg0012.tlg002.murray:9.220#ἀρνῶν ἠδʼ ἐρίφων· διακεκριμέναι δὲ ἕκασται
urn:cts:greekLit:tlg0012.tlg002.murray:9.221#ἔρχατο, χωρὶς μὲν πρόγονοι, χωρὶς δὲ μέτασσαι,
urn:cts:greekLit:tlg0012.tlg002.murray:9.222#χωρὶς δʼ αὖθʼ ἕρσαι. ναῖον δʼ ὀρῷ ἄγγεα πάντα,
urn:cts:greekLit:tlg0012.tlg002.murray:9.223#γαυλοί τε σκαφίδες τε, τετυγμένα, τοῖς ἐνάμελγεν.
urn:cts:greekLit:tlg0012.tlg002.murray:9.224#ἔνθʼ ἐμὲ μὲν πρώτισθʼ ἕταροι λίσσοντʼ ἐπέεσσιν
urn:cts:greekLit:tlg0012.tlg002.murray:9.225#τυρῶν αἰνυμένους ἰέναι πάλιν,  αὐτὰρ ἔπειτα
urn:cts:greekLit:tlg0012.tlg002.murray:9.226#καρπαλίμως ἐπὶ νῆα θοὴν ἐρίφους τε καὶ ἄρνας
urn:cts:greekLit:tlg0012.tlg002.murray:9.227#σηκῶν ἐξελάσαντας ἐπιπλεῖν ἁλμυρὸν ὕδωρ·
urn:cts:greekLit:tlg0012.tlg002.murray:9.228#ἀλλʼ ἐγὼ οὐ πιθόμην, ἦ τʼ ἂν πολὺ κέρδιον ἦεν,
urn:cts:greekLit:tlg0012.tlg002.murray:9.229#ὄφρʼ αὐτόν τε ἴδοιμι, καὶ εἴ μοι ξείνια δοίη.
urn:cts:greekLit:tlg0012.tlg002.murray:9.230#οὐδʼ ἄρʼ ἔμελλʼ ἑτάροισι φανεὶς ἐρατεινὸς ἔσεσθαι.
urn:cts:greekLit:tlg0012.tlg002.murray:9.231#ἔνθα δὲ πῦρ κήαντες ἐθύσαμεν ἠδὲ καὶ αὐτοὶ
urn:cts:greekLit:tlg0012.tlg002.murray:9.232#τυρῶν αἰνύμενοι φάγομεν, μένομέν τέ μιν ἔνδον
urn:cts:greekLit:tlg0012.tlg002.murray:9.233#ἥμενοι, ἧος ἐπῆλθε νέμων. φέρε δʼ ὄβριμον ἄχθος
urn:cts:greekLit:tlg0012.tlg002.murray:9.234#ὕλης ἀζαλέης, ἵνα οἱ ποτιδόρπιον εἴη,
urn:cts:greekLit:tlg0012.tlg002.murray:9.235#ἔντοσθεν δʼ ἄντροιο βαλὼν ὀρυμαγδὸν ἔθηκεν·
urn:cts:greekLit:tlg0012.tlg002.murray:9.236#ἡμεῖς δὲ δείσαντες ἀπεσσύμεθʼ ἐς μυχὸν ἄντρου.
urn:cts:greekLit:tlg0012.tlg002.murray:9.237#αὐτὰρ ὅ γʼ εἰς εὐρὺ σπέος ἤλασε πίονα μῆλα
urn:cts:greekLit:tlg0012.tlg002.murray:9.238#πάντα μάλʼ ὅσσʼ ἤμελγε, τὰ δʼ ἄρσενα λεῖπε θύρηφιν,
urn:cts:greekLit:tlg0012.tlg002.murray:9.239#ἀρνειούς τε τράγους τε, βαθείης ἔκτοθεν αὐλῆς.
urn:cts:greekLit:tlg0012.tlg002.murray:9.240#αὐτὰρ ἔπειτʼ ἐπέθηκε θυρεὸν μέγαν ὑψόσʼ ἀείρας,
urn:cts:greekLit:tlg0012.tlg002.murray:9.241#ὄβριμον· οὐκ ἂν τόν γε δύω καὶ εἴκοσʼ ἄμαξαι
urn:cts:greekLit:tlg0012.tlg002.murray:9.242#ἐσθλαὶ τετράκυκλοι ἀπʼ οὔδεος ὀχλίσσειαν·
urn:cts:greekLit:tlg0012.tlg002.murray:9.243#τόσσην ἠλίβατον πέτρην ἐπέθηκε θύρῃσιν.
urn:cts:greekLit:tlg0012.tlg002.murray:9.244#ἑζόμενος δʼ ἤμελγεν ὄις καὶ μηκάδας αἶγας,
urn:cts:greekLit:tlg0012.tlg002.murray:9.245#πάντα κατὰ μοῖραν,  καὶ ὑπʼ ἔμβρυον ἧκεν ἑκάστῃ.
urn:cts:greekLit:tlg0012.tlg002.murray:9.246#αὐτίκα δʼ ἥμισυ μὲν θρέψας λευκοῖο γάλακτος
urn:cts:greekLit:tlg0012.tlg002.murray:9.247#πλεκτοῖς ἐν ταλάροισιν ἀμησάμενος κατέθηκεν,
urn:cts:greekLit:tlg0012.tlg002.murray:9.248#ἥμισυ δʼ αὖτʼ ἔστησεν ἐν ἄγγεσιν, ὄφρα οἱ εἴη
urn:cts:greekLit:tlg0012.tlg002.murray:9.249#πίνειν αἰνυμένῳ καί οἱ ποτιδόρπιον εἴη.
urn:cts:greekLit:tlg0012.tlg002.murray:9.250#αὐτὰρ ἐπεὶ δὴ σπεῦσε πονησάμενος τὰ ἃ ἔργα,
urn:cts:greekLit:tlg0012.tlg002.murray:9.251#καὶ τότε πῦρ ἀνέκαιε καὶ εἴσιδεν, εἴρετο δʼ ἡμέας·
urn:cts:greekLit:tlg0012.tlg002.murray:9.252# ὦ ξεῖνοι, τίνες ἐστέ; πόθεν πλεῖθʼ ὑγρὰ κέλευθα;
urn:cts:greekLit:tlg0012.tlg002.murray:9.253#ἦ τι κατὰ πρῆξιν ἦ μαψιδίως ἀλάλησθε,
urn:cts:greekLit:tlg0012.tlg002.murray:9.254#οἷά τε ληιστῆρες, ὑπεὶρ ἅλα, τοί τʼ ἀλόωνται
urn:cts:greekLit:tlg0012.tlg002.murray:9.255#ψυχὰς παρθέμενοι κακὸν ἀλλοδαποῖσι φέροντες;
urn:cts:greekLit:tlg0012.tlg002.murray:9.256#ὣς ἔφαθʼ, ἡμῖν δʼ αὖτε κατεκλάσθη φίλον ἦτορ,
urn:cts:greekLit:tlg0012.tlg002.murray:9.257#δεισάντων φθόγγον τε βαρὺν αὐτόν τε πέλωρον.
urn:cts:greekLit:tlg0012.tlg002.murray:9.258#ἀλλὰ καὶ ὥς μιν ἔπεσσιν ἀμειβόμενος προσέειπον·
urn:cts:greekLit:tlg0012.tlg002.murray:9.259# ἡμεῖς τοι Τροίηθεν ἀποπλαγχθέντες Ἀχαιοὶ
urn:cts:greekLit:tlg0012.tlg002.murray:9.260#παντοίοις ἀνέμοισιν ὑπὲρ μέγα λαῖτμα θαλάσσης,
urn:cts:greekLit:tlg0012.tlg002.murray:9.261#οἴκαδε ἱέμενοι, ἄλλην ὁδὸν ἄλλα κέλευθα
urn:cts:greekLit:tlg0012.tlg002.murray:9.262#ἤλθομεν· οὕτω που Ζεὺς ἤθελε μητίσασθαι.
urn:cts:greekLit:tlg0012.tlg002.murray:9.263#λαοὶ δʼ Ἀτρεΐδεω Ἀγαμέμνονος εὐχόμεθʼ εἶναι,
urn:cts:greekLit:tlg0012.tlg002.murray:9.264#τοῦ δὴ νῦν γε μέγιστον ὑπουράνιον κλέος ἐστί·
urn:cts:greekLit:tlg0012.tlg002.murray:9.265#τόσσην γὰρ διέπερσε πόλιν καὶ ἀπώλεσε λαοὺς
urn:cts:greekLit:tlg0012.tlg002.murray:9.266#πολλούς. ἡμεῖς δʼ αὖτε κιχανόμενοι τὰ σὰ γοῦνα
urn:cts:greekLit:tlg0012.tlg002.murray:9.267#ἱκόμεθʼ, εἴ τι πόροις ξεινήιον ἠὲ καὶ ἄλλως
urn:cts:greekLit:tlg0012.tlg002.murray:9.268#δοίης δωτίνην, ἥ τε ξείνων θέμις ἐστίν.
urn:cts:greekLit:tlg0012.tlg002.murray:9.269#ἀλλʼ αἰδεῖο, φέριστε, θεούς· ἱκέται δέ τοί εἰμεν,
urn:cts:greekLit:tlg0012.tlg002.murray:9.270#Ζεὺς δʼ ἐπιτιμήτωρ ἱκετάων τε ξείνων τε,
urn:cts:greekLit:tlg0012.tlg002.murray:9.271#ξείνιος, ὃς ξείνοισιν ἅμʼ αἰδοίοισιν ὀπηδεῖ.
urn:cts:greekLit:tlg0012.tlg002.murray:9.272#ὣς ἐφάμην, ὁ δέ μʼ αὐτίκʼ ἀμείβετο νηλέι θυμῷ·
urn:cts:greekLit:tlg0012.tlg002.murray:9.273#νήπιός εἰς, ὦ ξεῖνʼ, ἢ τηλόθεν εἰλήλουθας,
urn:cts:greekLit:tlg0012.tlg002.murray:9.274#ὅς με θεοὺς κέλεαι ἢ δειδίμεν ἢ ἀλέασθαι·
urn:cts:greekLit:tlg0012.tlg002.murray:9.275#οὐ γὰρ Κύκλωπες Διὸς αἰγιόχου ἀλέγουσιν
urn:cts:greekLit:tlg0012.tlg002.murray:9.276#οὐδὲ θεῶν μακάρων, ἐπεὶ ἦ πολὺ φέρτεροί εἰμεν·
urn:cts:greekLit:tlg0012.tlg002.murray:9.277#οὐδʼ ἂν ἐγὼ Διὸς ἔχθος ἀλευάμενος πεφιδοίμην
urn:cts:greekLit:tlg0012.tlg002.murray:9.278#οὔτε σεῦ οὔθʼ ἑτάρων, εἰ μὴ θυμός με κελεύοι.
urn:cts:greekLit:tlg0012.tlg002.murray:9.279#ἀλλά μοι εἴφʼ ὅπῃ ἔσχες ἰὼν ἐυεργέα νῆα,
urn:cts:greekLit:tlg0012.tlg002.murray:9.280#ἤ που ἐπʼ ἐσχατιῆς, ἦ καὶ σχεδόν,  ὄφρα δαείω.
urn:cts:greekLit:tlg0012.tlg002.murray:9.281#ὣς φάτο πειράζων, ἐμὲ δʼ οὐ λάθεν εἰδότα πολλά,
urn:cts:greekLit:tlg0012.tlg002.murray:9.282#ἀλλά μιν ἄψορρον προσέφην δολίοις ἐπέεσσι·
urn:cts:greekLit:tlg0012.tlg002.murray:9.283# νέα μέν μοι κατέαξε Ποσειδάων ἐνοσίχθων
urn:cts:greekLit:tlg0012.tlg002.murray:9.284#πρὸς πέτρῃσι βαλὼν ὑμῆς ἐπὶ πείρασι γαίης,
urn:cts:greekLit:tlg0012.tlg002.murray:9.285#ἄκρῃ προσπελάσας· ἄνεμος δʼ ἐκ πόντου ἔνεικεν·
urn:cts:greekLit:tlg0012.tlg002.murray:9.286#αὐτὰρ ἐγὼ σὺν τοῖσδε ὑπέκφυγον αἰπὺν ὄλεθρον.
urn:cts:greekLit:tlg0012.tlg002.murray:9.287#ὣς ἐφάμην, ὁ δέ μʼ οὐδὲν ἀμείβετο νηλέι θυμῷ,
urn:cts:greekLit:tlg0012.tlg002.murray:9.288#ἀλλʼ ὅ γʼ ἀναΐξας ἑτάροις ἐπὶ χεῖρας ἴαλλε,
urn:cts:greekLit:tlg0012.tlg002.murray:9.289#σὺν δὲ δύω μάρψας ὥς τε σκύλακας ποτὶ γαίῃ
urn:cts:greekLit:tlg0012.tlg002.murray:9.290#κόπτʼ· ἐκ δʼ ἐγκέφαλος χαμάδις ῥέε,  δεῦε δὲ γαῖαν.
urn:cts:greekLit:tlg0012.tlg002.murray:9.291#τοὺς δὲ διὰ μελεϊστὶ ταμὼν ὡπλίσσατο δόρπον·
urn:cts:greekLit:tlg0012.tlg002.murray:9.292#ἤσθιε δʼ ὥς τε λέων ὀρεσίτροφος, οὐδʼ ἀπέλειπεν,
urn:cts:greekLit:tlg0012.tlg002.murray:9.293#ἔγκατά τε σάρκας τε καὶ ὀστέα μυελόεντα.
urn:cts:greekLit:tlg0012.tlg002.murray:9.294#ἡμεῖς δὲ κλαίοντες ἀνεσχέθομεν Διὶ χεῖρας,
urn:cts:greekLit:tlg0012.tlg002.murray:9.295#σχέτλια ἔργʼ ὁρόωντες,  ἀμηχανίη δʼ ἔχε θυμόν.
urn:cts:greekLit:tlg0012.tlg002.murray:9.296#αὐτὰρ ἐπεὶ Κύκλωψ μεγάλην ἐμπλήσατο νηδὺν
urn:cts:greekLit:tlg0012.tlg002.murray:9.297#ἀνδρόμεα κρέʼ ἔδων καὶ ἐπʼ ἄκρητον γάλα πίνων,
urn:cts:greekLit:tlg0012.tlg002.murray:9.298#κεῖτʼ ἔντοσθʼ ἄντροιο τανυσσάμενος διὰ μήλων.
urn:cts:greekLit:tlg0012.tlg002.murray:9.299#τὸν μὲν ἐγὼ βούλευσα κατὰ μεγαλήτορα θυμὸν
urn:cts:greekLit:tlg0012.tlg002.murray:9.300#ἆσσον ἰών,  ξίφος ὀξὺ ἐρυσσάμενος παρὰ μηροῦ,
urn:cts:greekLit:tlg0012.tlg002.murray:9.301#οὐτάμεναι πρὸς στῆθος, ὅθι φρένες ἧπαρ ἔχουσι,
urn:cts:greekLit:tlg0012.tlg002.murray:9.302#χείρʼ ἐπιμασσάμενος· ἕτερος δέ με θυμὸς ἔρυκεν.
urn:cts:greekLit:tlg0012.tlg002.murray:9.303#αὐτοῦ γάρ κε καὶ ἄμμες ἀπωλόμεθʼ αἰπὺν ὄλεθρον·
urn:cts:greekLit:tlg0012.tlg002.murray:9.304#οὐ γάρ κεν δυνάμεσθα θυράων ὑψηλάων
urn:cts:greekLit:tlg0012.tlg002.murray:9.305#χερσὶν ἀπώσασθαι λίθον ὄβριμον,  ὃν προσέθηκεν.
urn:cts:greekLit:tlg0012.tlg002.murray:9.306#ὣς τότε μὲν στενάχοντες ἐμείναμεν Ἠῶ δῖαν.
urn:cts:greekLit:tlg0012.tlg002.murray:9.307#ἦμος δʼ ἠριγένεια φάνη ῥοδοδάκτυλος Ἠώς,
urn:cts:greekLit:tlg0012.tlg002.murray:9.308#καὶ τότε πῦρ ἀνέκαιε καὶ ἤμελγε κλυτὰ μῆλα,
urn:cts:greekLit:tlg0012.tlg002.murray:9.309#πάντα κατὰ μοῖραν, καὶ ὑπʼ ἔμβρυον ἧκεν ἑκάστῃ.
urn:cts:greekLit:tlg0012.tlg002.murray:9.310#αὐτὰρ ἐπεὶ δὴ σπεῦσε πονησάμενος τὰ ἃ ἔργα,
urn:cts:greekLit:tlg0012.tlg002.murray:9.311#σὺν δʼ ὅ γε δὴ αὖτε δύω μάρψας ὡπλίσσατο δεῖπνον.
urn:cts:greekLit:tlg0012.tlg002.murray:9.312#δειπνήσας δʼ ἄντρου ἐξήλασε πίονα μῆλα,
urn:cts:greekLit:tlg0012.tlg002.murray:9.313#ῥηιδίως ἀφελὼν θυρεὸν μέγαν· αὐτὰρ ἔπειτα
urn:cts:greekLit:tlg0012.tlg002.murray:9.314#ἂψ ἐπέθηχʼ, ὡς εἴ τε φαρέτρῃ πῶμʼ ἐπιθείη.
urn:cts:greekLit:tlg0012.tlg002.murray:9.315#πολλῇ δὲ ῥοίζῳ πρὸς ὄρος τρέπε πίονα μῆλα
urn:cts:greekLit:tlg0012.tlg002.murray:9.316#Κύκλωψ· αὐτὰρ ἐγὼ λιπόμην κακὰ βυσσοδομεύων,
urn:cts:greekLit:tlg0012.tlg002.murray:9.317#εἴ πως τισαίμην, δοίη δέ μοι εὖχος Ἀθήνη.
urn:cts:greekLit:tlg0012.tlg002.murray:9.318#ἥδε δέ μοι κατὰ θυμὸν ἀρίστη φαίνετο βουλή.
urn:cts:greekLit:tlg0012.tlg002.murray:9.319#Κύκλωπος γὰρ ἔκειτο μέγα ῥόπαλον παρὰ σηκῷ,
urn:cts:greekLit:tlg0012.tlg002.murray:9.320#χλωρὸν ἐλαΐνεον· τὸ μὲν ἔκταμεν,  ὄφρα φοροίη
urn:cts:greekLit:tlg0012.tlg002.murray:9.321#αὐανθέν. τὸ μὲν ἄμμες ἐίσκομεν εἰσορόωντες
urn:cts:greekLit:tlg0012.tlg002.murray:9.322#ὅσσον θʼ ἱστὸν νηὸς ἐεικοσόροιο μελαίνης,
urn:cts:greekLit:tlg0012.tlg002.murray:9.323#φορτίδος εὐρείης, ἥ τʼ ἐκπεράᾳ μέγα λαῖτμα·
urn:cts:greekLit:tlg0012.tlg002.murray:9.324#τόσσον ἔην μῆκος, τόσσον πάχος εἰσοράασθαι.
urn:cts:greekLit:tlg0012.tlg002.murray:9.325#τοῦ μὲν ὅσον τʼ ὄργυιαν ἐγὼν ἀπέκοψα παραστὰς
urn:cts:greekLit:tlg0012.tlg002.murray:9.326#καὶ παρέθηχʼ ἑτάροισιν, ἀποξῦναι δʼ ἐκέλευσα·
urn:cts:greekLit:tlg0012.tlg002.murray:9.327#οἱ δʼ ὁμαλὸν ποίησαν· ἐγὼ δʼ ἐθόωσα παραστὰς
urn:cts:greekLit:tlg0012.tlg002.murray:9.328#ἄκρον, ἄφαρ δὲ λαβὼν ἐπυράκτεον ἐν πυρὶ κηλέῳ.
urn:cts:greekLit:tlg0012.tlg002.murray:9.329#καὶ τὸ μὲν εὖ κατέθηκα κατακρύψας ὑπὸ κόπρῳ,
urn:cts:greekLit:tlg0012.tlg002.murray:9.330#ἥ ῥα κατὰ σπείους κέχυτο μεγάλʼ ἤλιθα πολλή·
urn:cts:greekLit:tlg0012.tlg002.murray:9.331#αὐτὰρ τοὺς ἄλλους κλήρῳ πεπαλάσθαι ἄνωγον,
urn:cts:greekLit:tlg0012.tlg002.murray:9.332#ὅς τις τολμήσειεν ἐμοὶ σὺν μοχλὸν ἀείρας
urn:cts:greekLit:tlg0012.tlg002.murray:9.333#τρῖψαι ἐν ὀφθαλμῷ, ὅτε τὸν γλυκὺς ὕπνος ἱκάνοι.
urn:cts:greekLit:tlg0012.tlg002.murray:9.334#οἱ δʼ ἔλαχον τοὺς ἄν κε καὶ ἤθελον αὐτὸς ἑλέσθαι,
urn:cts:greekLit:tlg0012.tlg002.murray:9.335#τέσσαρες,  αὐτὰρ ἐγὼ πέμπτος μετὰ τοῖσιν ἐλέγμην.
urn:cts:greekLit:tlg0012.tlg002.murray:9.336#ἑσπέριος δʼ ἦλθεν καλλίτριχα μῆλα νομεύων.
urn:cts:greekLit:tlg0012.tlg002.murray:9.337#αὐτίκα δʼ εἰς εὐρὺ σπέος ἤλασε πίονα μῆλα
urn:cts:greekLit:tlg0012.tlg002.murray:9.338#πάντα μάλʼ, οὐδέ τι λεῖπε βαθείης ἔκτοθεν αὐλῆς,
urn:cts:greekLit:tlg0012.tlg002.murray:9.339#ἤ τι ὀισάμενος, ἢ καὶ θεὸς ὣς ἐκέλευσεν.
urn:cts:greekLit:tlg0012.tlg002.murray:9.340#αὐτὰρ ἔπειτʼ ἐπέθηκε θυρεὸν μέγαν ὑψόσʼ ἀείρας,
urn:cts:greekLit:tlg0012.tlg002.murray:9.341#ἑζόμενος δʼ ἤμελγεν ὄις καὶ μηκάδας αἶγας,
urn:cts:greekLit:tlg0012.tlg002.murray:9.342#πάντα κατὰ μοῖραν, καὶ ὑπʼ ἔμβρυον ἧκεν ἑκάστῃ.
urn:cts:greekLit:tlg0012.tlg002.murray:9.343#αὐτὰρ ἐπεὶ δὴ σπεῦσε πονησάμενος τὰ ἃ ἔργα,
urn:cts:greekLit:tlg0012.tlg002.murray:9.344#σὺν δʼ ὅ γε δὴ αὖτε δύω μάρψας ὡπλίσσατο δόρπον.
urn:cts:greekLit:tlg0012.tlg002.murray:9.345#καὶ τότʼ ἐγὼ Κύκλωπα προσηύδων ἄγχι παραστάς,
urn:cts:greekLit:tlg0012.tlg002.murray:9.346#κισσύβιον μετὰ χερσὶν ἔχων μέλανος οἴνοιο·
urn:cts:greekLit:tlg0012.tlg002.murray:9.347#Κύκλωψ, τῆ, πίε οἶνον, ἐπεὶ φάγες ἀνδρόμεα κρέα,
urn:cts:greekLit:tlg0012.tlg002.murray:9.348#ὄφρʼ εἰδῇς οἷόν τι ποτὸν τόδε νηῦς ἐκεκεύθει
urn:cts:greekLit:tlg0012.tlg002.murray:9.349#ἡμετέρη. σοὶ δʼ αὖ λοιβὴν φέρον, εἴ μʼ ἐλεήσας
urn:cts:greekLit:tlg0012.tlg002.murray:9.350#οἴκαδε πέμψειας· σὺ δὲ μαίνεαι οὐκέτʼ ἀνεκτῶς.
urn:cts:greekLit:tlg0012.tlg002.murray:9.351#σχέτλιε, πῶς κέν τίς σε καὶ ὕστερον ἄλλος ἵκοιτο
urn:cts:greekLit:tlg0012.tlg002.murray:9.352#ἀνθρώπων πολέων, ἐπεὶ οὐ κατὰ μοῖραν ἔρεξας;
urn:cts:greekLit:tlg0012.tlg002.murray:9.353#ὣς ἐφάμην, ὁ δʼ ἔδεκτο καὶ ἔκπιεν· ἥσατο δʼ αἰνῶς
urn:cts:greekLit:tlg0012.tlg002.murray:9.354#ἡδὺ ποτὸν πίνων καὶ μʼ ᾔτεε δεύτερον αὖτις·
urn:cts:greekLit:tlg0012.tlg002.murray:9.355#δός μοι ἔτι πρόφρων,  καί μοι τεὸν οὔνομα εἰπὲ
urn:cts:greekLit:tlg0012.tlg002.murray:9.356#αὐτίκα νῦν, ἵνα τοι δῶ ξείνιον, ᾧ κε σὺ χαίρῃς·
urn:cts:greekLit:tlg0012.tlg002.murray:9.357#καὶ γὰρ Κυκλώπεσσι φέρει ζείδωρος ἄρουρα
urn:cts:greekLit:tlg0012.tlg002.murray:9.358#οἶνον ἐριστάφυλον, καί σφιν Διὸς ὄμβρος ἀέξει·
urn:cts:greekLit:tlg0012.tlg002.murray:9.359#ἀλλὰ τόδʼ ἀμβροσίης καὶ νέκταρός ἐστιν ἀπορρώξ.
urn:cts:greekLit:tlg0012.tlg002.murray:9.360#ὣς φάτʼ,  ἀτάρ οἱ αὖτις ἐγὼ πόρον αἴθοπα οἶνον.
urn:cts:greekLit:tlg0012.tlg002.murray:9.361#τρὶς μὲν ἔδωκα φέρων, τρὶς δʼ ἔκπιεν ἀφραδίῃσιν.
urn:cts:greekLit:tlg0012.tlg002.murray:9.362#αὐτὰρ ἐπεὶ Κύκλωπα περὶ φρένας ἤλυθεν οἶνος,
urn:cts:greekLit:tlg0012.tlg002.murray:9.363#καὶ τότε δή μιν ἔπεσσι προσηύδων μειλιχίοισι·
urn:cts:greekLit:tlg0012.tlg002.murray:9.364#Κύκλωψ, εἰρωτᾷς μʼ ὄνομα κλυτόν, αὐτὰρ ἐγώ τοι
urn:cts:greekLit:tlg0012.tlg002.murray:9.365#ἐξερέω· σὺ δέ μοι δὸς ξείνιον,  ὥς περ ὑπέστης.
urn:cts:greekLit:tlg0012.tlg002.murray:9.366#Οὖτις ἐμοί γʼ ὄνομα· Οὖτιν δέ με κικλήσκουσι
urn:cts:greekLit:tlg0012.tlg002.murray:9.367#μήτηρ ἠδὲ πατὴρ ἠδʼ ἄλλοι πάντες ἑταῖροι.
urn:cts:greekLit:tlg0012.tlg002.murray:9.368#ὣς ἐφάμην, ὁ δέ μʼ αὐτίκʼ ἀμείβετο νηλέι θυμῷ·
urn:cts:greekLit:tlg0012.tlg002.murray:9.369#Οὖτιν ἐγὼ πύματον ἔδομαι μετὰ οἷς ἑτάροισιν,
urn:cts:greekLit:tlg0012.tlg002.murray:9.370#τοὺς δʼ ἄλλους πρόσθεν· τὸ δέ τοι ξεινήιον ἔσται.
urn:cts:greekLit:tlg0012.tlg002.murray:9.371#ἦ καὶ ἀνακλινθεὶς πέσεν ὕπτιος, αὐτὰρ ἔπειτα
urn:cts:greekLit:tlg0012.tlg002.murray:9.372#κεῖτʼ ἀποδοχμώσας παχὺν αὐχένα, κὰδ δέ μιν ὕπνος
urn:cts:greekLit:tlg0012.tlg002.murray:9.373#ᾕρει πανδαμάτωρ· φάρυγος δʼ ἐξέσσυτο οἶνος
urn:cts:greekLit:tlg0012.tlg002.murray:9.374#ψωμοί τʼ ἀνδρόμεοι· ὁ δʼ ἐρεύγετο οἰνοβαρείων.
urn:cts:greekLit:tlg0012.tlg002.murray:9.375#καὶ τότʼ ἐγὼ τὸν μοχλὸν ὑπὸ σποδοῦ ἤλασα πολλῆς,
urn:cts:greekLit:tlg0012.tlg002.murray:9.376#ἧος θερμαίνοιτο· ἔπεσσι δὲ πάντας ἑταίρους
urn:cts:greekLit:tlg0012.tlg002.murray:9.377#θάρσυνον, μή τίς μοι ὑποδείσας ἀναδύη.
urn:cts:greekLit:tlg0012.tlg002.murray:9.378#ἀλλʼ ὅτε δὴ τάχʼ ὁ μοχλὸς ἐλάινος ἐν πυρὶ μέλλεν
urn:cts:greekLit:tlg0012.tlg002.murray:9.379#ἅψεσθαι, χλωρός περ ἐών, διεφαίνετο δʼ αἰνῶς,
urn:cts:greekLit:tlg0012.tlg002.murray:9.380#καὶ τότʼ ἐγὼν ἆσσον φέρον ἐκ πυρός,  ἀμφὶ δʼ ἑταῖροι
urn:cts:greekLit:tlg0012.tlg002.murray:9.381#ἵσταντʼ· αὐτὰρ θάρσος ἐνέπνευσεν μέγα δαίμων.
urn:cts:greekLit:tlg0012.tlg002.murray:9.382#οἱ μὲν μοχλὸν ἑλόντες ἐλάινον, ὀξὺν ἐπʼ ἄκρῳ,
urn:cts:greekLit:tlg0012.tlg002.murray:9.383#ὀφθαλμῷ ἐνέρεισαν· ἐγὼ δʼ ἐφύπερθεν ἐρεισθεὶς
urn:cts:greekLit:tlg0012.tlg002.murray:9.384#δίνεον, ὡς ὅτε τις τρυπῷ δόρυ νήιον ἀνὴρ
urn:cts:greekLit:tlg0012.tlg002.murray:9.385#τρυπάνῳ,  οἱ δέ τʼ ἔνερθεν ὑποσσείουσιν ἱμάντι
urn:cts:greekLit:tlg0012.tlg002.murray:9.386#ἁψάμενοι ἑκάτερθε, τὸ δὲ τρέχει ἐμμενὲς αἰεί.
urn:cts:greekLit:tlg0012.tlg002.murray:9.387#ὣς τοῦ ἐν ὀφθαλμῷ πυριήκεα μοχλὸν ἑλόντες
urn:cts:greekLit:tlg0012.tlg002.murray:9.388#δινέομεν, τὸν δʼ αἷμα περίρρεε θερμὸν ἐόντα.
urn:cts:greekLit:tlg0012.tlg002.murray:9.389#πάντα δέ οἱ βλέφαρʼ ἀμφὶ καὶ ὀφρύας εὗσεν ἀυτμὴ
urn:cts:greekLit:tlg0012.tlg002.murray:9.390#γλήνης καιομένης,  σφαραγεῦντο δέ οἱ πυρὶ ῥίζαι.
urn:cts:greekLit:tlg0012.tlg002.murray:9.391#ὡς δʼ ὅτʼ ἀνὴρ χαλκεὺς πέλεκυν μέγαν ἠὲ σκέπαρνον
urn:cts:greekLit:tlg0012.tlg002.murray:9.392#εἰν ὕδατι ψυχρῷ βάπτῃ μεγάλα ἰάχοντα
urn:cts:greekLit:tlg0012.tlg002.murray:9.393#φαρμάσσων· τὸ γὰρ αὖτε σιδήρου γε κράτος ἐστίν
urn:cts:greekLit:tlg0012.tlg002.murray:9.394#ὣς τοῦ σίζʼ ὀφθαλμὸς ἐλαϊνέῳ περὶ μοχλῷ.
urn:cts:greekLit:tlg0012.tlg002.murray:9.395#σμερδαλέον δὲ μέγʼ ᾤμωξεν,  περὶ δʼ ἴαχε πέτρη,
urn:cts:greekLit:tlg0012.tlg002.murray:9.396#ἡμεῖς δὲ δείσαντες ἀπεσσύμεθʼ· αὐτὰρ ὁ μοχλὸν
urn:cts:greekLit:tlg0012.tlg002.murray:9.397#ἐξέρυσʼ ὀφθαλμοῖο πεφυρμένον αἵματι πολλῷ.
urn:cts:greekLit:tlg0012.tlg002.murray:9.398#τὸν μὲν ἔπειτʼ ἔρριψεν ἀπὸ ἕο χερσὶν ἀλύων,
urn:cts:greekLit:tlg0012.tlg002.murray:9.399#αὐτὰρ ὁ Κύκλωπας μεγάλʼ ἤπυεν, οἵ ῥά μιν ἀμφὶς
urn:cts:greekLit:tlg0012.tlg002.murray:9.400#ᾤκεον ἐν σπήεσσι διʼ ἄκριας ἠνεμοέσσας.
urn:cts:greekLit:tlg0012.tlg002.murray:9.401#οἱ δὲ βοῆς ἀίοντες ἐφοίτων ἄλλοθεν ἄλλος,
urn:cts:greekLit:tlg0012.tlg002.murray:9.402#ἱστάμενοι δʼ εἴροντο περὶ σπέος ὅττι ἑ κήδοι·
urn:cts:greekLit:tlg0012.tlg002.murray:9.403#τίπτε τόσον, Πολύφημʼ, ἀρημένος ὧδʼ ἐβόησας
urn:cts:greekLit:tlg0012.tlg002.murray:9.404#νύκτα διʼ ἀμβροσίην καὶ ἀύπνους ἄμμε τίθησθα;
urn:cts:greekLit:tlg0012.tlg002.murray:9.405#ἦ μή τίς σευ μῆλα βροτῶν ἀέκοντος ἐλαύνει;
urn:cts:greekLit:tlg0012.tlg002.murray:9.406#ἦ μή τίς σʼ αὐτὸν κτείνει δόλῳ ἠὲ βίηφιν;
urn:cts:greekLit:tlg0012.tlg002.murray:9.407#τοὺς δʼ αὖτʼ ἐξ ἄντρου προσέφη κρατερὸς Πολύφημος·
urn:cts:greekLit:tlg0012.tlg002.murray:9.408#ὦ φίλοι, Οὖτίς με κτείνει δόλῳ οὐδὲ βίηφιν.
urn:cts:greekLit:tlg0012.tlg002.murray:9.409#οἱ δʼ ἀπαμειβόμενοι ἔπεα πτερόεντʼ ἀγόρευον·
urn:cts:greekLit:tlg0012.tlg002.murray:9.410#εἰ μὲν δὴ μή τίς σε βιάζεται οἶον ἐόντα,
urn:cts:greekLit:tlg0012.tlg002.murray:9.411#νοῦσον γʼ οὔ πως ἔστι Διὸς μεγάλου ἀλέασθαι,
urn:cts:greekLit:tlg0012.tlg002.murray:9.412#ἀλλὰ σύ γʼ εὔχεο πατρὶ Ποσειδάωνι ἄνακτι.
urn:cts:greekLit:tlg0012.tlg002.murray:9.413#ὣς ἄρʼ ἔφαν ἀπιόντες, ἐμὸν δʼ ἐγέλασσε φίλον κῆρ,
urn:cts:greekLit:tlg0012.tlg002.murray:9.414#ὡς ὄνομʼ ἐξαπάτησεν ἐμὸν καὶ μῆτις ἀμύμων.
urn:cts:greekLit:tlg0012.tlg002.murray:9.415#Κύκλωψ δὲ στενάχων τε καὶ ὠδίνων ὀδύνῃσι
urn:cts:greekLit:tlg0012.tlg002.murray:9.416#χερσὶ ψηλαφόων ἀπὸ μὲν λίθον εἷλε θυράων,
urn:cts:greekLit:tlg0012.tlg002.murray:9.417#αὐτὸς δʼ εἰνὶ θύρῃσι καθέζετο χεῖρε πετάσσας,
urn:cts:greekLit:tlg0012.tlg002.murray:9.418#εἴ τινά που μετʼ ὄεσσι λάβοι στείχοντα θύραζε·
urn:cts:greekLit:tlg0012.tlg002.murray:9.419#οὕτω γάρ πού μʼ ἤλπετʼ ἐνὶ φρεσὶ νήπιον εἶναι.
urn:cts:greekLit:tlg0012.tlg002.murray:9.420#αὐτὰρ ἐγὼ βούλευον,  ὅπως ὄχʼ ἄριστα γένοιτο,
urn:cts:greekLit:tlg0012.tlg002.murray:9.421#εἴ τινʼ ἑταίροισιν θανάτου λύσιν ἠδʼ ἐμοὶ αὐτῷ
urn:cts:greekLit:tlg0012.tlg002.murray:9.422#εὑροίμην· πάντας δὲ δόλους καὶ μῆτιν ὕφαινον
urn:cts:greekLit:tlg0012.tlg002.murray:9.423#ὥς τε περὶ ψυχῆς· μέγα γὰρ κακὸν ἐγγύθεν ἦεν.
urn:cts:greekLit:tlg0012.tlg002.murray:9.424#ἥδε δέ μοι κατὰ θυμὸν ἀρίστη φαίνετο βουλή.
urn:cts:greekLit:tlg0012.tlg002.murray:9.425#ἄρσενες ὄιες ἦσαν ἐυτρεφέες,  δασύμαλλοι,
urn:cts:greekLit:tlg0012.tlg002.murray:9.426#καλοί τε μεγάλοι τε, ἰοδνεφὲς εἶρος ἔχοντες·
urn:cts:greekLit:tlg0012.tlg002.murray:9.427#τοὺς ἀκέων συνέεργον ἐυστρεφέεσσι λύγοισιν,
urn:cts:greekLit:tlg0012.tlg002.murray:9.428#τῇς ἔπι Κύκλωψ εὗδε πέλωρ, ἀθεμίστια εἰδώς,
urn:cts:greekLit:tlg0012.tlg002.murray:9.429#σύντρεις αἰνύμενος· ὁ μὲν ἐν μέσῳ ἄνδρα φέρεσκε,
urn:cts:greekLit:tlg0012.tlg002.murray:9.430#τὼ δʼ ἑτέρω ἑκάτερθεν ἴτην σώοντες ἑταίρους.
urn:cts:greekLit:tlg0012.tlg002.murray:9.431#τρεῖς δὲ ἕκαστον φῶτʼ ὄιες φέρον· αὐτὰρ ἐγώ γε—
urn:cts:greekLit:tlg0012.tlg002.murray:9.432#ἀρνειὸς γὰρ ἔην μήλων ὄχʼ ἄριστος ἁπάντων,
urn:cts:greekLit:tlg0012.tlg002.murray:9.433#τοῦ κατὰ νῶτα λαβών, λασίην ὑπὸ γαστέρʼ ἐλυσθεὶς
urn:cts:greekLit:tlg0012.tlg002.murray:9.434#κείμην· αὐτὰρ χερσὶν ἀώτου θεσπεσίοιο
urn:cts:greekLit:tlg0012.tlg002.murray:9.435#νωλεμέως στρεφθεὶς ἐχόμην τετληότι θυμῷ.
urn:cts:greekLit:tlg0012.tlg002.murray:9.436#ὣς τότε μὲν στενάχοντες ἐμείναμεν Ἠῶ δῖαν.
urn:cts:greekLit:tlg0012.tlg002.murray:9.437#ἦμος δʼ ἠριγένεια φάνη ῥοδοδάκτυλος Ἠώς,
urn:cts:greekLit:tlg0012.tlg002.murray:9.438#καὶ τότʼ ἔπειτα νομόνδʼ ἐξέσσυτο ἄρσενα μῆλα,
urn:cts:greekLit:tlg0012.tlg002.murray:9.439#θήλειαι δὲ μέμηκον ἀνήμελκτοι περὶ σηκούς·
urn:cts:greekLit:tlg0012.tlg002.murray:9.440#οὔθατα γὰρ σφαραγεῦντο. ἄναξ δʼ ὀδύνῃσι κακῇσι
urn:cts:greekLit:tlg0012.tlg002.murray:9.441#τειρόμενος πάντων ὀίων ἐπεμαίετο νῶτα
urn:cts:greekLit:tlg0012.tlg002.murray:9.442#ὀρθῶν ἑσταότων· τὸ δὲ νήπιος οὐκ ἐνόησεν,
urn:cts:greekLit:tlg0012.tlg002.murray:9.443#ὥς οἱ ὑπʼ εἰροπόκων ὀίων στέρνοισι δέδεντο.
urn:cts:greekLit:tlg0012.tlg002.murray:9.444#ὕστατος ἀρνειὸς μήλων ἔστειχε θύραζε
urn:cts:greekLit:tlg0012.tlg002.murray:9.445#λάχνῳ στεινόμενος καὶ ἐμοὶ πυκινὰ φρονέοντι.
urn:cts:greekLit:tlg0012.tlg002.murray:9.446#τὸν δʼ ἐπιμασσάμενος προσέφη κρατερὸς Πολύφημος·
urn:cts:greekLit:tlg0012.tlg002.murray:9.447#κριὲ πέπον, τί μοι ὧδε διὰ σπέος ἔσσυο μήλων
urn:cts:greekLit:tlg0012.tlg002.murray:9.448#ὕστατος; οὔ τι πάρος γε λελειμμένος ἔρχεαι οἰῶν,
urn:cts:greekLit:tlg0012.tlg002.murray:9.449#ἀλλὰ πολὺ πρῶτος νέμεαι τέρενʼ ἄνθεα ποίης
urn:cts:greekLit:tlg0012.tlg002.murray:9.450#μακρὰ βιβάς,  πρῶτος δὲ ῥοὰς ποταμῶν ἀφικάνεις,
urn:cts:greekLit:tlg0012.tlg002.murray:9.451#πρῶτος δὲ σταθμόνδε λιλαίεαι ἀπονέεσθαι
urn:cts:greekLit:tlg0012.tlg002.murray:9.452#ἑσπέριος· νῦν αὖτε πανύστατος. ἦ σύ γʼ ἄνακτος
urn:cts:greekLit:tlg0012.tlg002.murray:9.453#ὀφθαλμὸν ποθέεις, τὸν ἀνὴρ κακὸς ἐξαλάωσε
urn:cts:greekLit:tlg0012.tlg002.murray:9.454#σὺν λυγροῖς ἑτάροισι δαμασσάμενος φρένας οἴνῳ,
urn:cts:greekLit:tlg0012.tlg002.murray:9.455#Οὖτις,  ὃν οὔ πώ φημι πεφυγμένον εἶναι ὄλεθρον.
urn:cts:greekLit:tlg0012.tlg002.murray:9.456#εἰ δὴ ὁμοφρονέοις ποτιφωνήεις τε γένοιο
urn:cts:greekLit:tlg0012.tlg002.murray:9.457#εἰπεῖν ὅππῃ κεῖνος ἐμὸν μένος ἠλασκάζει·
urn:cts:greekLit:tlg0012.tlg002.murray:9.458#τῷ κέ οἱ ἐγκέφαλός γε διὰ σπέος ἄλλυδις ἄλλῃ
urn:cts:greekLit:tlg0012.tlg002.murray:9.459#θεινομένου ῥαίοιτο πρὸς οὔδεϊ, κὰδ δέ κʼ ἐμὸν κῆρ
urn:cts:greekLit:tlg0012.tlg002.murray:9.460#λωφήσειε κακῶν,  τά μοι οὐτιδανὸς πόρεν Οὖτις.
urn:cts:greekLit:tlg0012.tlg002.murray:9.461#ὣς εἰπὼν τὸν κριὸν ἀπὸ ἕο πέμπε θύραζε.
urn:cts:greekLit:tlg0012.tlg002.murray:9.462#ἐλθόντες δʼ ἠβαιὸν ἀπὸ σπείους τε καὶ αὐλῆς
urn:cts:greekLit:tlg0012.tlg002.murray:9.463#πρῶτος ὑπʼ ἀρνειοῦ λυόμην, ὑπέλυσα δʼ ἑταίρους.
urn:cts:greekLit:tlg0012.tlg002.murray:9.464#καρπαλίμως δὲ τὰ μῆλα ταναύποδα, πίονα δημῷ,
urn:cts:greekLit:tlg0012.tlg002.murray:9.465#πολλὰ περιτροπέοντες ἐλαύνομεν,  ὄφρʼ ἐπὶ νῆα
urn:cts:greekLit:tlg0012.tlg002.murray:9.466#ἱκόμεθʼ. ἀσπάσιοι δὲ φίλοις ἑτάροισι φάνημεν,
urn:cts:greekLit:tlg0012.tlg002.murray:9.467#οἳ φύγομεν θάνατον, τοὺς δὲ στενάχοντο γοῶντες.
urn:cts:greekLit:tlg0012.tlg002.murray:9.468#ἀλλʼ ἐγὼ οὐκ εἴων, ἀνὰ δʼ ὀφρύσι νεῦον ἑκάστῳ,
urn:cts:greekLit:tlg0012.tlg002.murray:9.469#κλαίειν, ἀλλʼ ἐκέλευσα θοῶς καλλίτριχα μῆλα
urn:cts:greekLit:tlg0012.tlg002.murray:9.470#πόλλʼ ἐν νηὶ βαλόντας ἐπιπλεῖν ἁλμυρὸν ὕδωρ.
urn:cts:greekLit:tlg0012.tlg002.murray:9.471#οἱ δʼ αἶψʼ εἴσβαινον καὶ ἐπὶ κληῖσι καθῖζον,
urn:cts:greekLit:tlg0012.tlg002.murray:9.472#ἑξῆς δʼ ἑζόμενοι πολιὴν ἅλα τύπτον ἐρετμοῖς.
urn:cts:greekLit:tlg0012.tlg002.murray:9.473#ἀλλʼ ὅτε τόσσον ἀπῆν, ὅσσον τε γέγωνε βοήσας,
urn:cts:greekLit:tlg0012.tlg002.murray:9.474#καὶ τότʼ ἐγὼ Κύκλωπα προσηύδων κερτομίοισι·
urn:cts:greekLit:tlg0012.tlg002.murray:9.475#Κύκλωψ,  οὐκ ἄρʼ ἔμελλες ἀνάλκιδος ἀνδρὸς ἑταίρους
urn:cts:greekLit:tlg0012.tlg002.murray:9.476#ἔδμεναι ἐν σπῆι γλαφυρῷ κρατερῆφι βίηφι.
urn:cts:greekLit:tlg0012.tlg002.murray:9.477#καὶ λίην σέ γʼ ἔμελλε κιχήσεσθαι κακὰ ἔργα,
urn:cts:greekLit:tlg0012.tlg002.murray:9.478#σχέτλιʼ, ἐπεὶ ξείνους οὐχ ἅζεο σῷ ἐνὶ οἴκῳ
urn:cts:greekLit:tlg0012.tlg002.murray:9.479#ἐσθέμεναι· τῷ σε Ζεὺς τίσατο καὶ θεοὶ ἄλλοι.
urn:cts:greekLit:tlg0012.tlg002.murray:9.480#ὣς ἐφάμην,  ὁ δʼ ἔπειτα χολώσατο κηρόθι μᾶλλον,
urn:cts:greekLit:tlg0012.tlg002.murray:9.481#ἧκε δʼ ἀπορρήξας κορυφὴν ὄρεος μεγάλοιο,
urn:cts:greekLit:tlg0012.tlg002.murray:9.482#κὰδ δʼ ἔβαλε προπάροιθε νεὸς κυανοπρῴροιο
urn:cts:greekLit:tlg0012.tlg002.murray:9.483#τυτθόν, ἐδεύησεν δʼ οἰήιον ἄκρον ἱκέσθαι,
urn:cts:greekLit:tlg0012.tlg002.murray:9.484#ἐκλύσθη δὲ θάλασσα κατερχομένης ὑπὸ πέτρης·
urn:cts:greekLit:tlg0012.tlg002.murray:9.485#τὴν δʼ αἶψʼ ἤπειρόνδε παλιρρόθιον φέρε κῦμα,
urn:cts:greekLit:tlg0012.tlg002.murray:9.486#πλημυρὶς ἐκ πόντοιο, θέμωσε δὲ χέρσον ἱκέσθαι.
urn:cts:greekLit:tlg0012.tlg002.murray:9.487#αὐτὰρ ἐγὼ χείρεσσι λαβὼν περιμήκεα κοντὸν
urn:cts:greekLit:tlg0012.tlg002.murray:9.488#ὦσα παρέξ, ἑτάροισι δʼ ἐποτρύνας ἐκέλευσα
urn:cts:greekLit:tlg0012.tlg002.murray:9.489#ἐμβαλέειν κώπῃς, ἵνʼ ὑπὲκ κακότητα φύγοιμεν,
urn:cts:greekLit:tlg0012.tlg002.murray:9.490#κρατὶ κατανεύων· οἱ δὲ προπεσόντες ἔρεσσον.
urn:cts:greekLit:tlg0012.tlg002.murray:9.491#ἀλλʼ ὅτε δὴ δὶς τόσσον ἅλα πρήσσοντες ἀπῆμεν,
urn:cts:greekLit:tlg0012.tlg002.murray:9.492#καὶ τότε δὴ Κύκλωπα προσηύδων· ἀμφὶ δʼ ἑταῖροι
urn:cts:greekLit:tlg0012.tlg002.murray:9.493#μειλιχίοις ἐπέεσσιν ἐρήτυον ἄλλοθεν ἄλλος·
urn:cts:greekLit:tlg0012.tlg002.murray:9.494#σχέτλιε, τίπτʼ ἐθέλεις ἐρεθιζέμεν ἄγριον ἄνδρα;
urn:cts:greekLit:tlg0012.tlg002.murray:9.495#ὃς καὶ νῦν πόντονδε βαλὼν βέλος ἤγαγε νῆα
urn:cts:greekLit:tlg0012.tlg002.murray:9.496#αὖτις ἐς ἤπειρον, καὶ δὴ φάμεν αὐτόθʼ ὀλέσθαι.
urn:cts:greekLit:tlg0012.tlg002.murray:9.497#εἰ δὲ φθεγξαμένου τευ ἢ αὐδήσαντος ἄκουσε,
urn:cts:greekLit:tlg0012.tlg002.murray:9.498#σύν κεν ἄραξʼ ἡμέων κεφαλὰς καὶ νήια δοῦρα
urn:cts:greekLit:tlg0012.tlg002.murray:9.499#μαρμάρῳ ὀκριόεντι βαλών· τόσσον γὰρ ἵησιν.
urn:cts:greekLit:tlg0012.tlg002.murray:9.500#ὣς φάσαν,  ἀλλʼ οὐ πεῖθον ἐμὸν μεγαλήτορα θυμόν,
urn:cts:greekLit:tlg0012.tlg002.murray:9.501#ἀλλά μιν ἄψορρον προσέφην κεκοτηότι θυμῷ·
urn:cts:greekLit:tlg0012.tlg002.murray:9.502#Κύκλωψ, αἴ κέν τίς σε καταθνητῶν ἀνθρώπων
urn:cts:greekLit:tlg0012.tlg002.murray:9.503#ὀφθαλμοῦ εἴρηται ἀεικελίην ἀλαωτύν,
urn:cts:greekLit:tlg0012.tlg002.murray:9.504#φάσθαι Ὀδυσσῆα πτολιπόρθιον ἐξαλαῶσαι,
urn:cts:greekLit:tlg0012.tlg002.murray:9.505#υἱὸν Λαέρτεω,  Ἰθάκῃ ἔνι οἰκίʼ ἔχοντα.
urn:cts:greekLit:tlg0012.tlg002.murray:9.506#ὣς ἐφάμην, ὁ δέ μʼ οἰμώξας ἠμείβετο μύθῳ·
urn:cts:greekLit:tlg0012.tlg002.murray:9.507#ὢ πόποι, ἦ μάλα δή με παλαίφατα θέσφαθʼ ἱκάνει.
urn:cts:greekLit:tlg0012.tlg002.murray:9.508#ἔσκε τις ἐνθάδε μάντις ἀνὴρ ἠύς τε μέγας τε,
urn:cts:greekLit:tlg0012.tlg002.murray:9.509#Τήλεμος Εὐρυμίδης, ὃς μαντοσύνῃ ἐκέκαστο
urn:cts:greekLit:tlg0012.tlg002.murray:9.510#καὶ μαντευόμενος κατεγήρα Κυκλώπεσσιν·
urn:cts:greekLit:tlg0012.tlg002.murray:9.511#ὅς μοι ἔφη τάδε πάντα τελευτήσεσθαι ὀπίσσω,
urn:cts:greekLit:tlg0012.tlg002.murray:9.512#χειρῶν ἐξ Ὀδυσῆος ἁμαρτήσεσθαι ὀπωπῆς.
urn:cts:greekLit:tlg0012.tlg002.murray:9.513#ἀλλʼ αἰεί τινα φῶτα μέγαν καὶ καλὸν ἐδέγμην
urn:cts:greekLit:tlg0012.tlg002.murray:9.514#ἐνθάδʼ ἐλεύσεσθαι, μεγάλην ἐπιειμένον ἀλκήν·
urn:cts:greekLit:tlg0012.tlg002.murray:9.515#νῦν δέ μʼ ἐὼν ὀλίγος τε καὶ οὐτιδανὸς καὶ ἄκικυς
urn:cts:greekLit:tlg0012.tlg002.murray:9.516#ὀφθαλμοῦ ἀλάωσεν, ἐπεί μʼ ἐδαμάσσατο οἴνῳ.
urn:cts:greekLit:tlg0012.tlg002.murray:9.517#ἀλλʼ ἄγε δεῦρʼ, Ὀδυσεῦ, ἵνα τοι πὰρ ξείνια θείω
urn:cts:greekLit:tlg0012.tlg002.murray:9.518#πομπήν τʼ ὀτρύνω δόμεναι κλυτὸν ἐννοσίγαιον·
urn:cts:greekLit:tlg0012.tlg002.murray:9.519#τοῦ γὰρ ἐγὼ πάϊς εἰμί, πατὴρ δʼ ἐμὸς εὔχεται εἶναι.
urn:cts:greekLit:tlg0012.tlg002.murray:9.520#αὐτὸς δʼ,  αἴ κʼ ἐθέλῃσʼ, ἰήσεται, οὐδέ τις ἄλλος
urn:cts:greekLit:tlg0012.tlg002.murray:9.521#οὔτε θεῶν μακάρων οὔτε θνητῶν ἀνθρώπων.
urn:cts:greekLit:tlg0012.tlg002.murray:9.522#ὣς ἔφατʼ, αὐτὰρ ἐγώ μιν ἀμειβόμενος προσέειπον·
urn:cts:greekLit:tlg0012.tlg002.murray:9.523#αἲ γὰρ δὴ ψυχῆς τε καὶ αἰῶνός σε δυναίμην
urn:cts:greekLit:tlg0012.tlg002.murray:9.524#εὖνιν ποιήσας πέμψαι δόμον Ἄϊδος εἴσω,
urn:cts:greekLit:tlg0012.tlg002.murray:9.525#ὡς οὐκ ὀφθαλμόν γʼ ἰήσεται οὐδʼ ἐνοσίχθων.
urn:cts:greekLit:tlg0012.tlg002.murray:9.526#ὣς ἐφάμην, ὁ δʼ ἔπειτα Ποσειδάωνι ἄνακτι
urn:cts:greekLit:tlg0012.tlg002.murray:9.527#εὔχετο χεῖρʼ ὀρέγων εἰς οὐρανὸν ἀστερόεντα·
urn:cts:greekLit:tlg0012.tlg002.murray:9.528#κλῦθι, Ποσείδαον γαιήοχε κυανοχαῖτα,
urn:cts:greekLit:tlg0012.tlg002.murray:9.529#εἰ ἐτεόν γε σός εἰμι, πατὴρ δʼ ἐμὸς εὔχεαι εἶναι,
urn:cts:greekLit:tlg0012.tlg002.murray:9.530#δὸς μὴ Ὀδυσσῆα πτολιπόρθιον οἴκαδʼ ἱκέσθαι
urn:cts:greekLit:tlg0012.tlg002.murray:9.531#υἱὸν Λαέρτεω, Ἰθάκῃ ἔνι οἰκίʼ ἔχοντα.
urn:cts:greekLit:tlg0012.tlg002.murray:9.532#ἀλλʼ εἴ οἱ μοῖρʼ ἐστὶ φίλους τʼ ἰδέειν καὶ ἱκέσθαι
urn:cts:greekLit:tlg0012.tlg002.murray:9.533#οἶκον ἐυκτίμενον καὶ ἑὴν ἐς πατρίδα γαῖαν,
urn:cts:greekLit:tlg0012.tlg002.murray:9.534#ὀψὲ κακῶς ἔλθοι, ὀλέσας ἄπο πάντας ἑταίρους,
urn:cts:greekLit:tlg0012.tlg002.murray:9.535#νηὸς ἐπʼ ἀλλοτρίης,  εὕροι δʼ ἐν πήματα οἴκῳ.
urn:cts:greekLit:tlg0012.tlg002.murray:9.536#ὣς ἔφατʼ εὐχόμενος, τοῦ δʼ ἔκλυε κυανοχαίτης.
urn:cts:greekLit:tlg0012.tlg002.murray:9.537#αὐτὰρ ὅ γʼ ἐξαῦτις πολὺ μείζονα λᾶαν ἀείρας
urn:cts:greekLit:tlg0012.tlg002.murray:9.538#ἧκʼ ἐπιδινήσας, ἐπέρεισε δὲ ἶνʼ ἀπέλεθρον,
urn:cts:greekLit:tlg0012.tlg002.murray:9.539#κὰδʼ δʼ ἔβαλεν μετόπισθε νεὸς κυανοπρῴροιο
urn:cts:greekLit:tlg0012.tlg002.murray:9.540#τυτθόν,  ἐδεύησεν δʼ οἰήιον ἄκρον ἱκέσθαι.
urn:cts:greekLit:tlg0012.tlg002.murray:9.541#ἐκλύσθη δὲ θάλασσα κατερχομένης ὑπὸ πέτρης·
urn:cts:greekLit:tlg0012.tlg002.murray:9.542#τὴν δὲ πρόσω φέρε κῦμα, θέμωσε δὲ χέρσον ἱκέσθαι.
urn:cts:greekLit:tlg0012.tlg002.murray:9.543#ἀλλʼ ὅτε δὴ τὴν νῆσον ἀφικόμεθʼ, ἔνθα περ ἄλλαι
urn:cts:greekLit:tlg0012.tlg002.murray:9.544#νῆες ἐύσσελμοι μένον ἁθρόαι, ἀμφὶ δʼ ἑταῖροι
urn:cts:greekLit:tlg0012.tlg002.murray:9.545#ἥατʼ ὀδυρόμενοι,  ἡμέας ποτιδέγμενοι αἰεί,
urn:cts:greekLit:tlg0012.tlg002.murray:9.546#νῆα μὲν ἔνθʼ ἐλθόντες ἐκέλσαμεν ἐν ψαμάθοισιν,
urn:cts:greekLit:tlg0012.tlg002.murray:9.547#ἐκ δὲ καὶ αὐτοὶ βῆμεν ἐπὶ ῥηγμῖνι θαλάσσης.
urn:cts:greekLit:tlg0012.tlg002.murray:9.548#μῆλα δὲ Κύκλωπος γλαφυρῆς ἐκ νηὸς ἑλόντες
urn:cts:greekLit:tlg0012.tlg002.murray:9.549#δασσάμεθʼ, ὡς μή τίς μοι ἀτεμβόμενος κίοι ἴσης.
urn:cts:greekLit:tlg0012.tlg002.murray:9.550#ἀρνειὸν δʼ ἐμοὶ οἴῳ ἐυκνήμιδες ἑταῖροι
urn:cts:greekLit:tlg0012.tlg002.murray:9.551#μήλων δαιομένων δόσαν ἔξοχα· τὸν δʼ ἐπὶ θινὶ
urn:cts:greekLit:tlg0012.tlg002.murray:9.552#Ζηνὶ κελαινεφέι Κρονίδῃ, ὃς πᾶσιν ἀνάσσει,
urn:cts:greekLit:tlg0012.tlg002.murray:9.553#ῥέξας μηρίʼ ἔκαιον· ὁ δʼ οὐκ ἐμπάζετο ἱρῶν,
urn:cts:greekLit:tlg0012.tlg002.murray:9.554#ἀλλʼ ὅ γε μερμήριξεν ὅπως ἀπολοίατο πᾶσαι
urn:cts:greekLit:tlg0012.tlg002.murray:9.555#νῆες ἐύσσελμοι καὶ ἐμοὶ ἐρίηρες ἑταῖροι.
urn:cts:greekLit:tlg0012.tlg002.murray:9.556#ὣς τότε μὲν πρόπαν ἦμαρ ἐς ἠέλιον καταδύντα
urn:cts:greekLit:tlg0012.tlg002.murray:9.557#ἥμεθα δαινύμενοι κρέα τʼ ἄσπετα καὶ μέθυ ἡδύ·
urn:cts:greekLit:tlg0012.tlg002.murray:9.558#ἦμος δʼ ἠέλιος κατέδυ καὶ ἐπὶ κνέφας ἦλθε,
urn:cts:greekLit:tlg0012.tlg002.murray:9.559#δὴ τότε κοιμήθημεν ἐπὶ ῥηγμῖνι θαλάσσης.
urn:cts:greekLit:tlg0012.tlg002.murray:9.560#ἦμος δʼ ἠριγένεια φάνη ῥοδοδάκτυλος Ἠώς,
urn:cts:greekLit:tlg0012.tlg002.murray:9.561#δὴ τότʼ ἐγὼν ἑτάροισιν ἐποτρύνας ἐκέλευσα
urn:cts:greekLit:tlg0012.tlg002.murray:9.562#αὐτούς τʼ ἀμβαίνειν ἀνά τε πρυμνήσια λῦσαι·
urn:cts:greekLit:tlg0012.tlg002.murray:9.563#οἱ δʼ αἶψʼ εἴσβαινον καὶ ἐπὶ κληῖσι καθῖζον,
urn:cts:greekLit:tlg0012.tlg002.murray:9.564#ἑξῆς δʼ ἑζόμενοι πολιὴν ἅλα τύπτον ἐρετμοῖς.
urn:cts:greekLit:tlg0012.tlg002.murray:9.565#ἔνθεν δὲ προτέρω πλέομεν ἀκαχήμενοι ἦτορ,
urn:cts:greekLit:tlg0012.tlg002.murray:9.566#ἄσμενοι ἐκ θανάτοιο, φίλους ὀλέσαντες ἑταίρους.
urn:cts:greekLit:tlg0012.tlg002.murray:10.1#Αἰολίην δʼ ἐς νῆσον ἀφικόμεθʼ· ἔνθα δʼ ἔναιεν
urn:cts:greekLit:tlg0012.tlg002.murray:10.2#Αἴολος Ἱπποτάδης, φίλος ἀθανάτοισι θεοῖσιν,
urn:cts:greekLit:tlg0012.tlg002.murray:10.3#πλωτῇ ἐνὶ νήσῳ· πᾶσαν δέ τέ μιν πέρι τεῖχος
urn:cts:greekLit:tlg0012.tlg002.murray:10.4#χάλκεον ἄρρηκτον, λισσὴ δʼ ἀναδέδρομε πέτρη.
urn:cts:greekLit:tlg0012.tlg002.murray:10.5#τοῦ καὶ δώδεκα παῖδες ἐνὶ μεγάροις γεγάασιν,
urn:cts:greekLit:tlg0012.tlg002.murray:10.6#ἓξ μὲν θυγατέρες, ἓξ δʼ υἱέες ἡβώοντες·
urn:cts:greekLit:tlg0012.tlg002.murray:10.7#ἔνθʼ ὅ γε θυγατέρας πόρεν υἱάσιν εἶναι ἀκοίτις.
urn:cts:greekLit:tlg0012.tlg002.murray:10.8#οἱ δʼ αἰεὶ παρὰ πατρὶ φίλῳ καὶ μητέρι κεδνῇ
urn:cts:greekLit:tlg0012.tlg002.murray:10.9#δαίνυνται, παρὰ δέ σφιν ὀνείατα μυρία κεῖται,
urn:cts:greekLit:tlg0012.tlg002.murray:10.10#κνισῆεν δέ τε δῶμα περιστεναχίζεται αὐλῇ
urn:cts:greekLit:tlg0012.tlg002.murray:10.11#ἤματα· νύκτας δʼ αὖτε παρʼ αἰδοίῃς ἀλόχοισιν
urn:cts:greekLit:tlg0012.tlg002.murray:10.12#εὕδουσʼ ἔν τε τάπησι καὶ ἐν τρητοῖσι λέχεσσι.
urn:cts:greekLit:tlg0012.tlg002.murray:10.13#καὶ μὲν τῶν ἱκόμεσθα πόλιν καὶ δώματα καλά.
urn:cts:greekLit:tlg0012.tlg002.murray:10.14#μῆνα δὲ πάντα φίλει με καὶ ἐξερέεινεν ἕκαστα,
urn:cts:greekLit:tlg0012.tlg002.murray:10.15#Ἴλιον Ἀργείων τε νέας καὶ νόστον Ἀχαιῶν·
urn:cts:greekLit:tlg0012.tlg002.murray:10.16#καὶ μὲν ἐγὼ τῷ πάντα κατὰ μοῖραν κατέλεξα.
urn:cts:greekLit:tlg0012.tlg002.murray:10.17#ἀλλʼ ὅτε δὴ καὶ ἐγὼν ὁδὸν ᾔτεον ἠδʼ ἐκέλευον
urn:cts:greekLit:tlg0012.tlg002.murray:10.18#πεμπέμεν, οὐδέ τι κεῖνος ἀνήνατο, τεῦχε δὲ πομπήν.
urn:cts:greekLit:tlg0012.tlg002.murray:10.19#δῶκε δέ μʼ ἐκδείρας ἀσκὸν βοὸς ἐννεώροιο,
urn:cts:greekLit:tlg0012.tlg002.murray:10.20#ἔνθα δὲ βυκτάων ἀνέμων κατέδησε κέλευθα·
urn:cts:greekLit:tlg0012.tlg002.murray:10.21#κεῖνον γὰρ ταμίην ἀνέμων ποίησε Κρονίων,
urn:cts:greekLit:tlg0012.tlg002.murray:10.22#ἠμὲν παυέμεναι ἠδʼ ὀρνύμεν, ὅν κʼ ἐθέλῃσι.
urn:cts:greekLit:tlg0012.tlg002.murray:10.23#νηὶ δʼ ἐνὶ γλαφυρῇ κατέδει μέρμιθι φαεινῇ
urn:cts:greekLit:tlg0012.tlg002.murray:10.24#ἀργυρέῃ, ἵνα μή τι παραπνεύσῃ ὀλίγον περ·
urn:cts:greekLit:tlg0012.tlg002.murray:10.25#αὐτὰρ ἐμοὶ πνοιὴν Ζεφύρου προέηκεν ἀῆναι,
urn:cts:greekLit:tlg0012.tlg002.murray:10.26#ὄφρα φέροι νῆάς τε καὶ αὐτούς· οὐδʼ ἄρʼ ἔμελλεν
urn:cts:greekLit:tlg0012.tlg002.murray:10.27#ἐκτελέειν· αὐτῶν γὰρ ἀπωλόμεθʼ ἀφραδίῃσιν.
urn:cts:greekLit:tlg0012.tlg002.murray:10.28#ἐννῆμαρ μὲν ὁμῶς πλέομεν νύκτας τε καὶ ἦμαρ,
urn:cts:greekLit:tlg0012.tlg002.murray:10.29#τῇ δεκάτῃ δʼ ἤδη ἀνεφαίνετο πατρὶς ἄρουρα,
urn:cts:greekLit:tlg0012.tlg002.murray:10.30#καὶ δὴ πυρπολέοντας ἐλεύσσομεν ἐγγὺς ἐόντες·
urn:cts:greekLit:tlg0012.tlg002.murray:10.31#ἔνθʼ ἐμὲ μὲν γλυκὺς ὕπνος ἐπήλυθε κεκμηῶτα,
urn:cts:greekLit:tlg0012.tlg002.murray:10.32#αἰεὶ γὰρ πόδα νηὸς ἐνώμων, οὐδέ τῳ ἄλλῳ
urn:cts:greekLit:tlg0012.tlg002.murray:10.33#δῶχʼ ἑτάρων, ἵνα θᾶσσον ἱκοίμεθα πατρίδα γαῖαν·
urn:cts:greekLit:tlg0012.tlg002.murray:10.34#οἱ δʼ ἕταροι ἐπέεσσι πρὸς ἀλλήλους ἀγόρευον,
urn:cts:greekLit:tlg0012.tlg002.murray:10.35#καί μʼ ἔφασαν χρυσόν τε καὶ ἄργυρον οἴκαδʼ ἄγεσθαι
urn:cts:greekLit:tlg0012.tlg002.murray:10.36#δῶρα παρʼ Αἰόλου μεγαλήτορος Ἱπποτάδαο.
urn:cts:greekLit:tlg0012.tlg002.murray:10.37#ὧδε δέ τις εἴπεσκεν ἰδὼν ἐς πλησίον ἄλλον·
urn:cts:greekLit:tlg0012.tlg002.murray:10.38#ὦ πόποι, ὡς ὅδε πᾶσι φίλος καὶ τίμιός ἐστιν
urn:cts:greekLit:tlg0012.tlg002.murray:10.39#ἀνθρώποις, ὅτεών τε πόλιν καὶ γαῖαν ἵκηται.
urn:cts:greekLit:tlg0012.tlg002.murray:10.40#πολλὰ μὲν ἐκ Τροίης ἄγεται κειμήλια καλὰ
urn:cts:greekLit:tlg0012.tlg002.murray:10.41#ληίδος, ἡμεῖς δʼ αὖτε ὁμὴν ὁδὸν ἐκτελέσαντες
urn:cts:greekLit:tlg0012.tlg002.murray:10.42#οἴκαδε νισσόμεθα κενεὰς σὺν χεῖρας ἔχοντες·
urn:cts:greekLit:tlg0012.tlg002.murray:10.43#καὶ νῦν οἱ τάδʼ ἔδωκε χαριζόμενος φιλότητι
urn:cts:greekLit:tlg0012.tlg002.murray:10.44#Αἴολος. ἀλλʼ ἄγε θᾶσσον ἰδώμεθα ὅττι τάδʼ ἐστίν,
urn:cts:greekLit:tlg0012.tlg002.murray:10.45#ὅσσος τις χρυσός τε καὶ ἄργυρος ἀσκῷ ἔνεστιν.
urn:cts:greekLit:tlg0012.tlg002.murray:10.46#ὣς ἔφασαν, βουλὴ δὲ κακὴ νίκησεν ἑταίρων·
urn:cts:greekLit:tlg0012.tlg002.murray:10.47#ἀσκὸν μὲν λῦσαν, ἄνεμοι δʼ ἐκ πάντες ὄρουσαν.
urn:cts:greekLit:tlg0012.tlg002.murray:10.48#τοὺς δʼ αἶψʼ ἁρπάξασα φέρεν πόντονδε θύελλα
urn:cts:greekLit:tlg0012.tlg002.murray:10.49#κλαίοντας, γαίης ἄπο πατρίδος. αὐτὰρ ἐγώ γε
urn:cts:greekLit:tlg0012.tlg002.murray:10.50#ἐγρόμενος κατὰ θυμὸν ἀμύμονα μερμήριξα,
urn:cts:greekLit:tlg0012.tlg002.murray:10.51#ἠὲ πεσὼν ἐκ νηὸς ἀποφθίμην ἐνὶ πόντῳ,
urn:cts:greekLit:tlg0012.tlg002.murray:10.52#ἦ ἀκέων τλαίην καὶ ἔτι ζωοῖσι μετείην.
urn:cts:greekLit:tlg0012.tlg002.murray:10.53#ἀλλʼ ἔτλην καὶ ἔμεινα, καλυψάμενος δʼ ἐνὶ νηὶ
urn:cts:greekLit:tlg0012.tlg002.murray:10.54#κείμην. αἱ δʼ ἐφέροντο κακῇ ἀνέμοιο θυέλλῃ
urn:cts:greekLit:tlg0012.tlg002.murray:10.55#αὖτις ἐπʼ Αἰολίην νῆσον,  στενάχοντο δʼ ἑταῖροι.
urn:cts:greekLit:tlg0012.tlg002.murray:10.56#ἔνθα δʼ ἐπʼ ἠπείρου βῆμεν καὶ ἀφυσσάμεθʼ ὕδωρ,
urn:cts:greekLit:tlg0012.tlg002.murray:10.57#αἶψα δὲ δεῖπνον ἕλοντο θοῇς παρὰ νηυσὶν ἑταῖροι.
urn:cts:greekLit:tlg0012.tlg002.murray:10.58#αὐτὰρ ἐπεὶ σίτοιό τʼ ἐπασσάμεθʼ ἠδὲ ποτῆτος,
urn:cts:greekLit:tlg0012.tlg002.murray:10.59#δὴ τότʼ ἐγὼ κήρυκά τʼ ὀπασσάμενος καὶ ἑταῖρον
urn:cts:greekLit:tlg0012.tlg002.murray:10.60#βῆν εἰς Αἰόλου κλυτὰ δώματα· τὸν δʼ ἐκίχανον
urn:cts:greekLit:tlg0012.tlg002.murray:10.61#δαινύμενον παρὰ ᾗ τʼ ἀλόχῳ καὶ οἷσι τέκεσσιν.
urn:cts:greekLit:tlg0012.tlg002.murray:10.62#ἐλθόντες δʼ ἐς δῶμα παρὰ σταθμοῖσιν ἐπʼ οὐδοῦ
urn:cts:greekLit:tlg0012.tlg002.murray:10.63#ἑζόμεθʼ· οἱ δʼ ἀνὰ θυμὸν ἐθάμβεον ἔκ τʼ ἐρέοντο·
urn:cts:greekLit:tlg0012.tlg002.murray:10.64#πῶς ἦλθες, Ὀδυσεῦ; τίς τοι κακὸς ἔχραε δαίμων;
urn:cts:greekLit:tlg0012.tlg002.murray:10.65#ἦ μέν σʼ ἐνδυκέως ἀπεπέμπομεν,  ὄφρʼ ἀφίκοιο
urn:cts:greekLit:tlg0012.tlg002.murray:10.66#πατρίδα σὴν καὶ δῶμα καὶ εἴ πού τοι φίλον ἐστίν.
urn:cts:greekLit:tlg0012.tlg002.murray:10.67#ὣς φάσαν, αὐτὰρ ἐγὼ μετεφώνεον ἀχνύμενος κῆρ·
urn:cts:greekLit:tlg0012.tlg002.murray:10.68#ἄασάν μʼ ἕταροί τε κακοὶ πρὸς τοῖσί τε ὕπνος
urn:cts:greekLit:tlg0012.tlg002.murray:10.69#σχέτλιος. ἀλλʼ ἀκέσασθε, φίλοι· δύναμις γὰρ ἐν ὑμῖν.
urn:cts:greekLit:tlg0012.tlg002.murray:10.70#ὣς ἐφάμην μαλακοῖσι καθαπτόμενος ἐπέεσσιν,
urn:cts:greekLit:tlg0012.tlg002.murray:10.71#οἱ δʼ ἄνεῳ ἐγένοντο· πατὴρ δʼ ἠμείβετο μύθῳ·
urn:cts:greekLit:tlg0012.tlg002.murray:10.72#ἔρρʼ ἐκ νήσου θᾶσσον, ἐλέγχιστε ζωόντων·
urn:cts:greekLit:tlg0012.tlg002.murray:10.73#οὐ γάρ μοι θέμις ἐστὶ κομιζέμεν οὐδʼ ἀποπέμπειν
urn:cts:greekLit:tlg0012.tlg002.murray:10.74#ἄνδρα τόν, ὅς κε θεοῖσιν ἀπέχθηται μακάρεσσιν·
urn:cts:greekLit:tlg0012.tlg002.murray:10.75#ἔρρε,  ἐπεὶ ἄρα θεοῖσιν ἀπεχθόμενος τόδʼ ἱκάνεις.
urn:cts:greekLit:tlg0012.tlg002.murray:10.76#ὣς εἰπὼν ἀπέπεμπε δόμων βαρέα στενάχοντα.
urn:cts:greekLit:tlg0012.tlg002.murray:10.77#ἔνθεν δὲ προτέρω πλέομεν ἀκαχήμενοι ἦτορ.
urn:cts:greekLit:tlg0012.tlg002.murray:10.78#τείρετο δʼ ἀνδρῶν θυμὸς ὑπʼ εἰρεσίης ἀλεγεινῆς
urn:cts:greekLit:tlg0012.tlg002.murray:10.79#ἡμετέρῃ ματίῃ, ἐπεὶ οὐκέτι φαίνετο πομπή.
urn:cts:greekLit:tlg0012.tlg002.murray:10.80#ἑξῆμαρ μὲν ὁμῶς πλέομεν νύκτας τε καὶ ἦμαρ,
urn:cts:greekLit:tlg0012.tlg002.murray:10.81#ἑβδομάτῃ δʼ ἱκόμεσθα Λάμου αἰπὺ πτολίεθρον,
urn:cts:greekLit:tlg0012.tlg002.murray:10.82#Τηλέπυλον Λαιστρυγονίην, ὅθι ποιμένα ποιμὴν
urn:cts:greekLit:tlg0012.tlg002.murray:10.83#ἠπύει εἰσελάων, ὁ δέ τʼ ἐξελάων ὑπακούει.
urn:cts:greekLit:tlg0012.tlg002.murray:10.84#ἔνθα κʼ ἄυπνος ἀνὴρ δοιοὺς ἐξήρατο μισθούς,
urn:cts:greekLit:tlg0012.tlg002.murray:10.85#τὸν μὲν βουκολέων,  τὸν δʼ ἄργυφα μῆλα νομεύων·
urn:cts:greekLit:tlg0012.tlg002.murray:10.86#ἐγγὺς γὰρ νυκτός τε καὶ ἤματός εἰσι κέλευθοι.
urn:cts:greekLit:tlg0012.tlg002.murray:10.87#ἔνθʼ ἐπεὶ ἐς λιμένα κλυτὸν ἤλθομεν, ὃν πέρι πέτρη
urn:cts:greekLit:tlg0012.tlg002.murray:10.88#ἠλίβατος τετύχηκε διαμπερὲς ἀμφοτέρωθεν,
urn:cts:greekLit:tlg0012.tlg002.murray:10.89#ἀκταὶ δὲ προβλῆτες ἐναντίαι ἀλλήλῃσιν
urn:cts:greekLit:tlg0012.tlg002.murray:10.90#ἐν στόματι προύχουσιν,  ἀραιὴ δʼ εἴσοδός ἐστιν,
urn:cts:greekLit:tlg0012.tlg002.murray:10.91#ἔνθʼ οἵ γʼ εἴσω πάντες ἔχον νέας ἀμφιελίσσας.
urn:cts:greekLit:tlg0012.tlg002.murray:10.92#αἱ μὲν ἄρʼ ἔντοσθεν λιμένος κοίλοιο δέδεντο
urn:cts:greekLit:tlg0012.tlg002.murray:10.93#πλησίαι· οὐ μὲν γάρ ποτʼ ἀέξετο κῦμά γʼ ἐν αὐτῷ,
urn:cts:greekLit:tlg0012.tlg002.murray:10.94#οὔτε μέγʼ οὔτʼ ὀλίγον, λευκὴ δʼ ἦν ἀμφὶ γαλήνη·
urn:cts:greekLit:tlg0012.tlg002.murray:10.95#αὐτὰρ ἐγὼν οἶος σχέθον ἔξω νῆα μέλαιναν,
urn:cts:greekLit:tlg0012.tlg002.murray:10.96#αὐτοῦ ἐπʼ ἐσχατιῇ, πέτρης ἐκ πείσματα δήσας·
urn:cts:greekLit:tlg0012.tlg002.murray:10.97#ἔστην δὲ σκοπιὴν ἐς παιπαλόεσσαν ἀνελθών.
urn:cts:greekLit:tlg0012.tlg002.murray:10.98#ἔνθα μὲν οὔτε βοῶν οὔτʼ ἀνδρῶν φαίνετο ἔργα,
urn:cts:greekLit:tlg0012.tlg002.murray:10.99#καπνὸν δʼ οἶον ὁρῶμεν ἀπὸ χθονὸς ἀίσσοντα.
urn:cts:greekLit:tlg0012.tlg002.murray:10.100#δὴ τότʼ ἐγὼν ἑτάρους προΐειν πεύθεσθαι ἰόντας,
urn:cts:greekLit:tlg0012.tlg002.murray:10.101#οἵ τινες ἀνέρες εἶεν ἐπὶ χθονὶ σῖτον ἔδοντες,
urn:cts:greekLit:tlg0012.tlg002.murray:10.102#ἄνδρε δύω κρίνας, τρίτατον κήρυχʼ ἅμʼ ὀπάσσας.
urn:cts:greekLit:tlg0012.tlg002.murray:10.103#οἱ δʼ ἴσαν ἐκβάντες λείην ὁδόν, ᾗ περ ἄμαξαι
urn:cts:greekLit:tlg0012.tlg002.murray:10.104#ἄστυδʼ ἀφʼ ὑψηλῶν ὀρέων καταγίνεον ὕλην,
urn:cts:greekLit:tlg0012.tlg002.murray:10.105#κούρῃ δὲ ξύμβληντο πρὸ ἄστεος ὑδρευούσῃ,
urn:cts:greekLit:tlg0012.tlg002.murray:10.106#θυγατέρʼ ἰφθίμῃ Λαιστρυγόνος Ἀντιφάταο.
urn:cts:greekLit:tlg0012.tlg002.murray:10.107#ἡ μὲν ἄρʼ ἐς κρήνην κατεβήσετο καλλιρέεθρον
urn:cts:greekLit:tlg0012.tlg002.murray:10.108#Ἀρτακίην· ἔνθεν γὰρ ὕδωρ προτὶ ἄστυ φέρεσκον·
urn:cts:greekLit:tlg0012.tlg002.murray:10.109#οἱ δὲ παριστάμενοι προσεφώνεον ἔκ τʼ ἐρέοντο
urn:cts:greekLit:tlg0012.tlg002.murray:10.110#ὅς τις τῶνδʼ εἴη βασιλεὺς καὶ οἷσιν ἀνάσσοι·
urn:cts:greekLit:tlg0012.tlg002.murray:10.111#ἡ δὲ μάλʼ αὐτίκα πατρὸς ἐπέφραδεν ὑψερεφὲς δῶ.
urn:cts:greekLit:tlg0012.tlg002.murray:10.112#οἱ δʼ ἐπεὶ εἰσῆλθον κλυτὰ δώματα, τὴν δὲ γυναῖκα
urn:cts:greekLit:tlg0012.tlg002.murray:10.113#εὗρον, ὅσην τʼ ὄρεος κορυφήν, κατὰ δʼ ἔστυγον αὐτήν.
urn:cts:greekLit:tlg0012.tlg002.murray:10.114#ἡ δʼ αἶψʼ ἐξ ἀγορῆς ἐκάλει κλυτὸν Ἀντιφατῆα,
urn:cts:greekLit:tlg0012.tlg002.murray:10.115#ὃν πόσιν,  ὃς δὴ τοῖσιν ἐμήσατο λυγρὸν ὄλεθρον.
urn:cts:greekLit:tlg0012.tlg002.murray:10.116#αὐτίχʼ ἕνα μάρψας ἑτάρων ὡπλίσσατο δεῖπνον·
urn:cts:greekLit:tlg0012.tlg002.murray:10.117#τὼ δὲ δύʼ ἀίξαντε φυγῇ ἐπὶ νῆας ἱκέσθην.
urn:cts:greekLit:tlg0012.tlg002.murray:10.118#αὐτὰρ ὁ τεῦχε βοὴν διὰ ἄστεος· οἱ δʼ ἀίοντες
urn:cts:greekLit:tlg0012.tlg002.murray:10.119#φοίτων ἴφθιμοι Λαιστρυγόνες ἄλλοθεν ἄλλος,
urn:cts:greekLit:tlg0012.tlg002.murray:10.120#μυρίοι,  οὐκ ἄνδρεσσιν ἐοικότες, ἀλλὰ Γίγασιν.
urn:cts:greekLit:tlg0012.tlg002.murray:10.121#οἵ ῥʼ ἀπὸ πετράων ἀνδραχθέσι χερμαδίοισιν
urn:cts:greekLit:tlg0012.tlg002.murray:10.122#βάλλον· ἄφαρ δὲ κακὸς κόναβος κατὰ νῆας ὀρώρει
urn:cts:greekLit:tlg0012.tlg002.murray:10.123#ἀνδρῶν τʼ ὀλλυμένων νηῶν θʼ ἅμα ἀγνυμενάων·
urn:cts:greekLit:tlg0012.tlg002.murray:10.124#ἰχθῦς δʼ ὣς πείροντες ἀτερπέα δαῖτα φέροντο.
urn:cts:greekLit:tlg0012.tlg002.murray:10.125#ὄφρʼ οἱ τοὺς ὄλεκον λιμένος πολυβενθέος ἐντός,
urn:cts:greekLit:tlg0012.tlg002.murray:10.126#τόφρα δʼ ἐγὼ ξίφος ὀξὺ ἐρυσσάμενος παρὰ μηροῦ
urn:cts:greekLit:tlg0012.tlg002.murray:10.127#τῷ ἀπὸ πείσματʼ ἔκοψα νεὸς κυανοπρῴροιο.
urn:cts:greekLit:tlg0012.tlg002.murray:10.128#αἶψα δʼ ἐμοῖς ἑτάροισιν ἐποτρύνας ἐκέλευσα
urn:cts:greekLit:tlg0012.tlg002.murray:10.129#ἐμβαλέειν κώπῃς, ἵνʼ ὑπὲκ κακότητα φύγοιμεν·
urn:cts:greekLit:tlg0012.tlg002.murray:10.130#οἱ δʼ ἅλα πάντες ἀνέρριψαν,  δείσαντες ὄλεθρον.
urn:cts:greekLit:tlg0012.tlg002.murray:10.131#ἀσπασίως δʼ ἐς πόντον ἐπηρεφέας φύγε πέτρας
urn:cts:greekLit:tlg0012.tlg002.murray:10.132#νηῦς ἐμή· αὐτὰρ αἱ ἄλλαι ἀολλέες αὐτόθʼ ὄλοντο.
urn:cts:greekLit:tlg0012.tlg002.murray:10.133#ἔνθεν δὲ προτέρω πλέομεν ἀκαχήμενοι ἦτορ,
urn:cts:greekLit:tlg0012.tlg002.murray:10.134#ἄσμενοι ἐκ θανάτοιο, φίλους ὀλέσαντες ἑταίρους.
urn:cts:greekLit:tlg0012.tlg002.murray:10.135#Αἰαίην δʼ ἐς νῆσον ἀφικόμεθʼ· ἔνθα δʼ ἔναιε
urn:cts:greekLit:tlg0012.tlg002.murray:10.136#Κίρκη ἐυπλόκαμος, δεινὴ θεὸς αὐδήεσσα,
urn:cts:greekLit:tlg0012.tlg002.murray:10.137#αὐτοκασιγνήτη ὀλοόφρονος Αἰήταο·
urn:cts:greekLit:tlg0012.tlg002.murray:10.138#ἄμφω δʼ ἐκγεγάτην φαεσιμβρότου Ἠελίοιο
urn:cts:greekLit:tlg0012.tlg002.murray:10.139#μητρός τʼ ἐκ Πέρσης, τὴν Ὠκεανὸς τέκε παῖδα.
urn:cts:greekLit:tlg0012.tlg002.murray:10.140#ἔνθα δʼ ἐπʼ ἀκτῆς νηὶ κατηγαγόμεσθα σιωπῇ
urn:cts:greekLit:tlg0012.tlg002.murray:10.141#ναύλοχον ἐς λιμένα, καί τις θεὸς ἡγεμόνευεν.
urn:cts:greekLit:tlg0012.tlg002.murray:10.142#ἔνθα τότʼ ἐκβάντες δύο τʼ ἤματα καὶ δύο νύκτας
urn:cts:greekLit:tlg0012.tlg002.murray:10.143#κείμεθʼ ὁμοῦ καμάτῳ τε καὶ ἄλγεσι θυμὸν ἔδοντες.
urn:cts:greekLit:tlg0012.tlg002.murray:10.144#ἀλλʼ ὅτε δὴ τρίτον ἦμαρ ἐυπλόκαμος τέλεσʼ Ἠώς,
urn:cts:greekLit:tlg0012.tlg002.murray:10.145#καὶ τότʼ ἐγὼν ἐμὸν ἔγχος ἑλὼν καὶ φάσγανον ὀξὺ
urn:cts:greekLit:tlg0012.tlg002.murray:10.146#καρπαλίμως παρὰ νηὸς ἀνήιον ἐς περιωπήν,
urn:cts:greekLit:tlg0012.tlg002.murray:10.147#εἴ πως ἔργα ἴδοιμι βροτῶν ἐνοπήν τε πυθοίμην.
urn:cts:greekLit:tlg0012.tlg002.murray:10.148#ἔστην δὲ σκοπιὴν ἐς παιπαλόεσσαν ἀνελθών,
urn:cts:greekLit:tlg0012.tlg002.murray:10.149#καί μοι ἐείσατο καπνὸς ἀπὸ χθονὸς εὐρυοδείης,
urn:cts:greekLit:tlg0012.tlg002.murray:10.150#Κίρκης ἐν μεγάροισι,  διὰ δρυμὰ πυκνὰ καὶ ὕλην.
urn:cts:greekLit:tlg0012.tlg002.murray:10.151#μερμήριξα δʼ ἔπειτα κατὰ φρένα καὶ κατὰ θυμὸν
urn:cts:greekLit:tlg0012.tlg002.murray:10.152#ἐλθεῖν ἠδὲ πυθέσθαι, ἐπεὶ ἴδον αἴθοπα καπνόν.
urn:cts:greekLit:tlg0012.tlg002.murray:10.153#ὧδε δέ μοι φρονέοντι δοάσσατο κέρδιον εἶναι,
urn:cts:greekLit:tlg0012.tlg002.murray:10.154#πρῶτʼ ἐλθόντʼ ἐπὶ νῆα θοὴν καὶ θῖνα θαλάσσης
urn:cts:greekLit:tlg0012.tlg002.murray:10.155#δεῖπνον ἑταίροισιν δόμεναι προέμεν τε πυθέσθαι.
urn:cts:greekLit:tlg0012.tlg002.murray:10.156#ἀλλʼ ὅτε δὴ σχεδὸν ἦα κιὼν νεὸς ἀμφιελίσσης,
urn:cts:greekLit:tlg0012.tlg002.murray:10.157#καὶ τότε τίς με θεῶν ὀλοφύρατο μοῦνον ἐόντα,
urn:cts:greekLit:tlg0012.tlg002.murray:10.158#ὅς ῥά μοι ὑψίκερων ἔλαφον μέγαν εἰς ὁδὸν αὐτὴν
urn:cts:greekLit:tlg0012.tlg002.murray:10.159#ἧκεν. ὁ μὲν ποταμόνδε κατήιεν ἐκ νομοῦ ὕλης
urn:cts:greekLit:tlg0012.tlg002.murray:10.160#πιόμενος· δὴ γάρ μιν ἔχεν μένος ἠελίοιο.
urn:cts:greekLit:tlg0012.tlg002.murray:10.161#τὸν δʼ ἐγὼ ἐκβαίνοντα κατʼ ἄκνηστιν μέσα νῶτα
urn:cts:greekLit:tlg0012.tlg002.murray:10.162#πλῆξα· τὸ δʼ ἀντικρὺ δόρυ χάλκεον ἐξεπέρησε,
urn:cts:greekLit:tlg0012.tlg002.murray:10.163#κὰδ δʼ ἔπεσʼ ἐν κονίῃσι μακών, ἀπὸ δʼ ἔπτατο θυμός.
urn:cts:greekLit:tlg0012.tlg002.murray:10.164#τῷ δʼ ἐγὼ ἐμβαίνων δόρυ χάλκεον ἐξ ὠτειλῆς
urn:cts:greekLit:tlg0012.tlg002.murray:10.165#εἰρυσάμην· τὸ μὲν αὖθι κατακλίνας ἐπὶ γαίῃ
urn:cts:greekLit:tlg0012.tlg002.murray:10.166#εἴασʼ· αὐτὰρ ἐγὼ σπασάμην ῥῶπάς τε λύγους τε,
urn:cts:greekLit:tlg0012.tlg002.murray:10.167#πεῖσμα δʼ, ὅσον τʼ ὄργυιαν, ἐυστρεφὲς ἀμφοτέρωθεν
urn:cts:greekLit:tlg0012.tlg002.murray:10.168#πλεξάμενος συνέδησα πόδας δεινοῖο πελώρου,
urn:cts:greekLit:tlg0012.tlg002.murray:10.169#βῆν δὲ καταλοφάδεια φέρων ἐπὶ νῆα μέλαιναν
urn:cts:greekLit:tlg0012.tlg002.murray:10.170#ἔγχει ἐρειδόμενος,  ἐπεὶ οὔ πως ἦεν ἐπʼ ὤμου
urn:cts:greekLit:tlg0012.tlg002.murray:10.171#χειρὶ φέρειν ἑτέρῃ· μάλα γὰρ μέγα θηρίον ἦεν.
urn:cts:greekLit:tlg0012.tlg002.murray:10.172#κὰδʼ δʼ ἔβαλον προπάροιθε νεός, ἀνέγειρα δʼ ἑταίρους
urn:cts:greekLit:tlg0012.tlg002.murray:10.173#μειλιχίοις ἐπέεσσι παρασταδὸν ἄνδρα ἕκαστον·
urn:cts:greekLit:tlg0012.tlg002.murray:10.174#ὦ φίλοι, οὐ γάρ πω καταδυσόμεθʼ ἀχνύμενοί περ
urn:cts:greekLit:tlg0012.tlg002.murray:10.175#εἰς Ἀίδαο δόμους,  πρὶν μόρσιμον ἦμαρ ἐπέλθῃ·
urn:cts:greekLit:tlg0012.tlg002.murray:10.176#ἀλλʼ ἄγετʼ, ὄφρʼ ἐν νηὶ θοῇ βρῶσίς τε πόσις τε,
urn:cts:greekLit:tlg0012.tlg002.murray:10.177#μνησόμεθα βρώμης, μηδὲ τρυχώμεθα λιμῷ.
urn:cts:greekLit:tlg0012.tlg002.murray:10.178#ὣς ἐφάμην, οἱ δʼ ὦκα ἐμοῖς ἐπέεσσι πίθοντο,
urn:cts:greekLit:tlg0012.tlg002.murray:10.179#ἐκ δὲ καλυψάμενοι παρὰ θῖνʼ ἁλὸς ἀτρυγέτοιο
urn:cts:greekLit:tlg0012.tlg002.murray:10.180#θηήσαντʼ ἔλαφον· μάλα γὰρ μέγα θηρίον ἦεν.
urn:cts:greekLit:tlg0012.tlg002.murray:10.181#αὐτὰρ ἐπεὶ τάρπησαν ὁρώμενοι ὀφθαλμοῖσιν,
urn:cts:greekLit:tlg0012.tlg002.murray:10.182#χεῖρας νιψάμενοι τεύχοντʼ ἐρικυδέα δαῖτα.
urn:cts:greekLit:tlg0012.tlg002.murray:10.183#ὣς τότε μὲν πρόπαν ἦμαρ ἐς ἠέλιον καταδύντα
urn:cts:greekLit:tlg0012.tlg002.murray:10.184#ἥμεθα δαινύμενοι κρέα τʼ ἄσπετα καὶ μέθυ ἡδύ·
urn:cts:greekLit:tlg0012.tlg002.murray:10.185#ἦμος δʼ ἠέλιος κατέδυ καὶ ἐπὶ κνέφας ἦλθε,
urn:cts:greekLit:tlg0012.tlg002.murray:10.186#δὴ τότε κοιμήθημεν ἐπὶ ῥηγμῖνι θαλάσσης.
urn:cts:greekLit:tlg0012.tlg002.murray:10.187#ἦμος δʼ ἠριγένεια φάνη ῥοδοδάκτυλος Ἠώς,
urn:cts:greekLit:tlg0012.tlg002.murray:10.188#καὶ τότʼ ἐγὼν ἀγορὴν θέμενος μετὰ πᾶσιν ἔειπον·
urn:cts:greekLit:tlg0012.tlg002.murray:10.189#κέκλυτέ μευ μύθων, κακά περ πάσχοντες ἑταῖροι·
urn:cts:greekLit:tlg0012.tlg002.murray:10.190#ὦ φίλοι,  οὐ γάρ τʼ ἴδμεν, ὅπῃ ζόφος οὐδʼ ὅπῃ ἠώς,
urn:cts:greekLit:tlg0012.tlg002.murray:10.191#οὐδʼ ὅπῃ ἠέλιος φαεσίμβροτος εἶσʼ ὑπὸ γαῖαν,
urn:cts:greekLit:tlg0012.tlg002.murray:10.192#οὐδʼ ὅπῃ ἀννεῖται· ἀλλὰ φραζώμεθα θᾶσσον
urn:cts:greekLit:tlg0012.tlg002.murray:10.193#εἴ τις ἔτʼ ἔσται μῆτις. ἐγὼ δʼ οὔκ οἴομαι εἶναι.
urn:cts:greekLit:tlg0012.tlg002.murray:10.194#εἶδον γὰρ σκοπιὴν ἐς παιπαλόεσσαν ἀνελθὼν
urn:cts:greekLit:tlg0012.tlg002.murray:10.195#νῆσον,  τὴν πέρι πόντος ἀπείριτος ἐστεφάνωται·
urn:cts:greekLit:tlg0012.tlg002.murray:10.196#αὐτὴ δὲ χθαμαλὴ κεῖται· καπνὸν δʼ ἐνὶ μέσσῃ
urn:cts:greekLit:tlg0012.tlg002.murray:10.197#ἔδρακον ὀφθαλμοῖσι διὰ δρυμὰ πυκνὰ καὶ ὕλην.
urn:cts:greekLit:tlg0012.tlg002.murray:10.198#ὣς ἐφάμην, τοῖσιν δὲ κατεκλάσθη φίλον ἦτορ
urn:cts:greekLit:tlg0012.tlg002.murray:10.199#μνησαμένοις ἔργων Λαιστρυγόνος Ἀντιφάταο
urn:cts:greekLit:tlg0012.tlg002.murray:10.200#Κύκλωπός τε βίης μεγαλήτορος,  ἀνδροφάγοιο.
urn:cts:greekLit:tlg0012.tlg002.murray:10.201#κλαῖον δὲ λιγέως θαλερὸν κατὰ δάκρυ χέοντες·
urn:cts:greekLit:tlg0012.tlg002.murray:10.202#ἀλλʼ οὐ γάρ τις πρῆξις ἐγίγνετο μυρομένοισιν.
urn:cts:greekLit:tlg0012.tlg002.murray:10.203#αὐτὰρ ἐγὼ δίχα πάντας ἐυκνήμιδας ἑταίρους
urn:cts:greekLit:tlg0012.tlg002.murray:10.204#ἠρίθμεον, ἀρχὸν δὲ μετʼ ἀμφοτέροισιν ὄπασσα·
urn:cts:greekLit:tlg0012.tlg002.murray:10.205#τῶν μὲν ἐγὼν ἦρχον,  τῶν δʼ Εὐρύλοχος θεοειδής.
urn:cts:greekLit:tlg0012.tlg002.murray:10.206#κλήρους δʼ ἐν κυνέῃ χαλκήρεϊ πάλλομεν ὦκα·
urn:cts:greekLit:tlg0012.tlg002.murray:10.207#ἐκ δʼ ἔθορε κλῆρος μεγαλήτορος Εὐρυλόχοιο.
urn:cts:greekLit:tlg0012.tlg002.murray:10.208#βῆ δʼ ἰέναι, ἅμα τῷ γε δύω καὶ εἴκοσʼ ἑταῖροι
urn:cts:greekLit:tlg0012.tlg002.murray:10.209#κλαίοντες· κατὰ δʼ ἄμμε λίπον γοόωντας ὄπισθεν.
urn:cts:greekLit:tlg0012.tlg002.murray:10.210#εὗρον δʼ ἐν βήσσῃσι τετυγμένα δώματα Κίρκης
urn:cts:greekLit:tlg0012.tlg002.murray:10.211#ξεστοῖσιν λάεσσι, περισκέπτῳ ἐνὶ χώρῳ·
urn:cts:greekLit:tlg0012.tlg002.murray:10.212#ἀμφὶ δέ μιν λύκοι ἦσαν ὀρέστεροι ἠδὲ λέοντες,
urn:cts:greekLit:tlg0012.tlg002.murray:10.213#τοὺς αὐτὴ κατέθελξεν, ἐπεὶ κακὰ φάρμακʼ ἔδωκεν.
urn:cts:greekLit:tlg0012.tlg002.murray:10.214#οὐδʼ οἵ γʼ ὡρμήθησαν ἐπʼ ἀνδράσιν, ἀλλʼ ἄρα τοί γε
urn:cts:greekLit:tlg0012.tlg002.murray:10.215#οὐρῇσιν μακρῇσι περισσαίνοντες ἀνέσταν.
urn:cts:greekLit:tlg0012.tlg002.murray:10.216#ὡς δʼ ὅτʼ ἂν ἀμφὶ ἄνακτα κύνες δαίτηθεν ἰόντα
urn:cts:greekLit:tlg0012.tlg002.murray:10.217#σαίνωσʼ, αἰεὶ γάρ τε φέρει μειλίγματα θυμοῦ,
urn:cts:greekLit:tlg0012.tlg002.murray:10.218#ὣς τοὺς ἀμφὶ λύκοι κρατερώνυχες ἠδὲ λέοντες
urn:cts:greekLit:tlg0012.tlg002.murray:10.219#σαῖνον· τοὶ δʼ ἔδεισαν, ἐπεὶ ἴδον αἰνὰ πέλωρα.
urn:cts:greekLit:tlg0012.tlg002.murray:10.220#ἔσταν δʼ ἐν προθύροισι θεᾶς καλλιπλοκάμοιο,
urn:cts:greekLit:tlg0012.tlg002.murray:10.221#Κίρκης δʼ ἔνδον ἄκουον ἀειδούσης ὀπὶ καλῇ,
urn:cts:greekLit:tlg0012.tlg002.murray:10.222#ἱστὸν ἐποιχομένης μέγαν ἄμβροτον, οἷα θεάων
urn:cts:greekLit:tlg0012.tlg002.murray:10.223#λεπτά τε καὶ χαρίεντα καὶ ἀγλαὰ ἔργα πέλονται.
urn:cts:greekLit:tlg0012.tlg002.murray:10.224#τοῖσι δὲ μύθων ἦρχε Πολίτης ὄρχαμος ἀνδρῶν,
urn:cts:greekLit:tlg0012.tlg002.murray:10.225#ὅς μοι κήδιστος ἑτάρων ἦν κεδνότατός τε·
urn:cts:greekLit:tlg0012.tlg002.murray:10.226#ὦ φίλοι, ἔνδον γάρ τις ἐποιχομένη μέγαν ἱστὸν
urn:cts:greekLit:tlg0012.tlg002.murray:10.227#καλὸν ἀοιδιάει, δάπεδον δʼ ἅπαν ἀμφιμέμυκεν,
urn:cts:greekLit:tlg0012.tlg002.murray:10.228#ἢ θεὸς ἠὲ γυνή· ἀλλὰ φθεγγώμεθα θᾶσσον.
urn:cts:greekLit:tlg0012.tlg002.murray:10.229#ὣς ἄρʼ ἐφώνησεν, τοὶ δὲ φθέγγοντο καλεῦντες.
urn:cts:greekLit:tlg0012.tlg002.murray:10.230#ἡ δʼ αἶψʼ ἐξελθοῦσα θύρας ὤιξε φαεινὰς
urn:cts:greekLit:tlg0012.tlg002.murray:10.231#καὶ κάλει· οἱ δʼ ἅμα πάντες ἀιδρείῃσιν ἕποντο·
urn:cts:greekLit:tlg0012.tlg002.murray:10.232#Εὐρύλοχος δʼ ὑπέμεινεν, ὀισάμενος δόλον εἶναι.
urn:cts:greekLit:tlg0012.tlg002.murray:10.233#εἷσεν δʼ εἰσαγαγοῦσα κατὰ κλισμούς τε θρόνους τε,
urn:cts:greekLit:tlg0012.tlg002.murray:10.234#ἐν δέ σφιν τυρόν τε καὶ ἄλφιτα καὶ μέλι χλωρὸν
urn:cts:greekLit:tlg0012.tlg002.murray:10.235#οἴνῳ Πραμνείῳ ἐκύκα· ἀνέμισγε δὲ σίτῳ
urn:cts:greekLit:tlg0012.tlg002.murray:10.236#φάρμακα λύγρʼ, ἵνα πάγχυ λαθοίατο πατρίδος αἴης.
urn:cts:greekLit:tlg0012.tlg002.murray:10.237#αὐτὰρ ἐπεὶ δῶκέν τε καὶ ἔκπιον, αὐτίκʼ ἔπειτα
urn:cts:greekLit:tlg0012.tlg002.murray:10.238#ῥάβδῳ πεπληγυῖα κατὰ συφεοῖσιν ἐέργνυ.
urn:cts:greekLit:tlg0012.tlg002.murray:10.239#οἱ δὲ συῶν μὲν ἔχον κεφαλὰς φωνήν τε τρίχας τε
urn:cts:greekLit:tlg0012.tlg002.murray:10.240#καὶ δέμας, αὐτὰρ νοῦς ἦν ἔμπεδος, ὡς τὸ πάρος περ.
urn:cts:greekLit:tlg0012.tlg002.murray:10.241#ὣς οἱ μὲν κλαίοντες ἐέρχατο,  τοῖσι δὲ Κίρκη
urn:cts:greekLit:tlg0012.tlg002.murray:10.242#πάρ ῥʼ ἄκυλον βάλανόν τε βάλεν καρπόν τε κρανείης
urn:cts:greekLit:tlg0012.tlg002.murray:10.243#ἔδμεναι, οἷα σύες χαμαιευνάδες αἰὲν ἔδουσιν.
urn:cts:greekLit:tlg0012.tlg002.murray:10.244#Εὐρύλοχος δʼ αἶψʼ ἦλθε θοὴν ἐπὶ νῆα μέλαιναν
urn:cts:greekLit:tlg0012.tlg002.murray:10.245#ἀγγελίην ἑτάρων ἐρέων καὶ ἀδευκέα πότμον.
urn:cts:greekLit:tlg0012.tlg002.murray:10.246#οὐδέ τι ἐκφάσθαι δύνατο ἔπος ἱέμενός περ,
urn:cts:greekLit:tlg0012.tlg002.murray:10.247#κῆρ ἄχεϊ μεγάλῳ βεβολημένος· ἐν δέ οἱ ὄσσε
urn:cts:greekLit:tlg0012.tlg002.murray:10.248#δακρυόφιν πίμπλαντο, γόον δʼ ὠίετο θυμός.
urn:cts:greekLit:tlg0012.tlg002.murray:10.249#ἀλλʼ ὅτε δή μιν πάντες ἀγασσάμεθʼ ἐξερέοντες,
urn:cts:greekLit:tlg0012.tlg002.murray:10.250#καὶ τότε τῶν ἄλλων ἑτάρων κατέλεξεν ὄλεθρον·
urn:cts:greekLit:tlg0012.tlg002.murray:10.251#ἤιομεν, ὡς ἐκέλευες, ἀνὰ δρυμά, φαίδιμʼ Ὀδυσσεῦ·
urn:cts:greekLit:tlg0012.tlg002.murray:10.252#εὕρομεν ἐν βήσσῃσι τετυγμένα δώματα καλὰ
urn:cts:greekLit:tlg0012.tlg002.murray:10.253#ξεστοῖσιν λάεσσι, περισκέπτῳ ἐνὶ χώρῳ.
urn:cts:greekLit:tlg0012.tlg002.murray:10.254#ἔνθα δέ τις μέγαν ἱστὸν ἐποιχομένη λίγʼ ἄειδεν,
urn:cts:greekLit:tlg0012.tlg002.murray:10.255#ἢ θεὸς ἠὲ γυνή· τοὶ δὲ φθέγγοντο καλεῦντες.
urn:cts:greekLit:tlg0012.tlg002.murray:10.256#ἡ δʼ αἶψʼ ἐξελθοῦσα θύρας ὤιξε φαεινὰς
urn:cts:greekLit:tlg0012.tlg002.murray:10.257#καὶ κάλει· οἱ δʼ ἅμα πάντες ἀιδρείῃσιν ἕποντο·
urn:cts:greekLit:tlg0012.tlg002.murray:10.258#αὐτὰρ ἐγὼν ὑπέμεινα, ὀισάμενος δόλον εἶναι.
urn:cts:greekLit:tlg0012.tlg002.murray:10.259#οἱ δʼ ἅμʼ ἀιστώθησαν ἀολλέες, οὐδέ τις αὐτῶν
urn:cts:greekLit:tlg0012.tlg002.murray:10.260#ἐξεφάνη· δηρὸν δὲ καθήμενος ἐσκοπίαζον.
urn:cts:greekLit:tlg0012.tlg002.murray:10.261#ὣς ἔφατʼ, αὐτὰρ ἐγὼ περὶ μὲν ξίφος ἀργυρόηλον
urn:cts:greekLit:tlg0012.tlg002.murray:10.262#ὤμοιιν βαλόμην, μέγα χάλκεον, ἀμφὶ δὲ τόξα·
urn:cts:greekLit:tlg0012.tlg002.murray:10.263#τὸν δʼ ἂψ ἠνώγεα αὐτὴν ὁδὸν ἡγήσασθαι.
urn:cts:greekLit:tlg0012.tlg002.murray:10.264#αὐτὰρ ὅ γʼ ἀμφοτέρῃσι λαβὼν ἐλλίσσετο γούνων
urn:cts:greekLit:tlg0012.tlg002.murray:10.265#καί μʼ ὀλοφυρόμενος ἔπεα πτερόεντα προσηύδα·
urn:cts:greekLit:tlg0012.tlg002.murray:10.266#μή μʼ ἄγε κεῖσʼ ἀέκοντα, διοτρεφές, ἀλλὰ λίπʼ αὐτοῦ.
urn:cts:greekLit:tlg0012.tlg002.murray:10.267#οἶδα γάρ, ὡς οὔτʼ αὐτὸς ἐλεύσεαι οὔτε τινʼ ἄλλον
urn:cts:greekLit:tlg0012.tlg002.murray:10.268#ἄξεις σῶν ἑτάρων. ἀλλὰ ξὺν τοίσδεσι θᾶσσον
urn:cts:greekLit:tlg0012.tlg002.murray:10.269#φεύγωμεν· ἔτι γάρ κεν ἀλύξαιμεν κακὸν ἦμαρ.
urn:cts:greekLit:tlg0012.tlg002.murray:10.270#ὣς ἔφατʼ, αὐτὰρ ἐγώ μιν ἀμειβόμενος προσέειπον·
urn:cts:greekLit:tlg0012.tlg002.murray:10.271#Εὐρύλοχʼ,  ἦ τοι μὲν σὺ μένʼ αὐτοῦ τῷδʼ ἐνὶ χώρῳ
urn:cts:greekLit:tlg0012.tlg002.murray:10.272#ἔσθων καὶ πίνων κοίλῃ παρὰ νηὶ μελαίνῃ·
urn:cts:greekLit:tlg0012.tlg002.murray:10.273#αὐτὰρ ἐγὼν εἶμι, κρατερὴ δέ μοι ἔπλετʼ ἀνάγκη.
urn:cts:greekLit:tlg0012.tlg002.murray:10.274#ὣς εἰπὼν παρὰ νηὸς ἀνήιον ἠδὲ θαλάσσης.
urn:cts:greekLit:tlg0012.tlg002.murray:10.275#ἀλλʼ ὅτε δὴ ἄρʼ ἔμελλον ἰὼν ἱερὰς ἀνὰ βήσσας
urn:cts:greekLit:tlg0012.tlg002.murray:10.276#Κίρκης ἵξεσθαι πολυφαρμάκου ἐς μέγα δῶμα,
urn:cts:greekLit:tlg0012.tlg002.murray:10.277#ἔνθα μοι Ἑρμείας χρυσόρραπις ἀντεβόλησεν
urn:cts:greekLit:tlg0012.tlg002.murray:10.278#ἐρχομένῳ πρὸς δῶμα, νεηνίῃ ἀνδρὶ ἐοικώς,
urn:cts:greekLit:tlg0012.tlg002.murray:10.279#πρῶτον ὑπηνήτῃ, τοῦ περ χαριεστάτη ἥβη·
urn:cts:greekLit:tlg0012.tlg002.murray:10.280#ἔν τʼ ἄρα μοι φῦ χειρί,  ἔπος τʼ ἔφατʼ ἔκ τʼ ὀνόμαζε·
urn:cts:greekLit:tlg0012.tlg002.murray:10.281#πῇ δὴ αὖτʼ, ὦ δύστηνε, διʼ ἄκριας ἔρχεαι οἶος,
urn:cts:greekLit:tlg0012.tlg002.murray:10.282#χώρου ἄιδρις ἐών; ἕταροι δέ τοι οἵδʼ ἐνὶ Κίρκης
urn:cts:greekLit:tlg0012.tlg002.murray:10.283#ἔρχαται ὥς τε σύες πυκινοὺς κευθμῶνας ἔχοντες.
urn:cts:greekLit:tlg0012.tlg002.murray:10.284#ἦ τοὺς λυσόμενος δεῦρʼ ἔρχεαι; οὐδέ σέ φημι
urn:cts:greekLit:tlg0012.tlg002.murray:10.285#αὐτὸν νοστήσειν,  μενέεις δὲ σύ γʼ, ἔνθα περ ἄλλοι.
urn:cts:greekLit:tlg0012.tlg002.murray:10.286#ἀλλʼ ἄγε δή σε κακῶν ἐκλύσομαι ἠδὲ σαώσω.
urn:cts:greekLit:tlg0012.tlg002.murray:10.287#τῆ, τόδε φάρμακον ἐσθλὸν ἔχων ἐς δώματα Κίρκης
urn:cts:greekLit:tlg0012.tlg002.murray:10.288#ἔρχευ, ὅ κέν τοι κρατὸς ἀλάλκῃσιν κακὸν ἦμαρ.
urn:cts:greekLit:tlg0012.tlg002.murray:10.289#πάντα δέ τοι ἐρέω ὀλοφώια δήνεα Κίρκης.
urn:cts:greekLit:tlg0012.tlg002.murray:10.290#τεύξει τοι κυκεῶ,  βαλέει δʼ ἐν φάρμακα σίτῳ.
urn:cts:greekLit:tlg0012.tlg002.murray:10.291#ἀλλʼ οὐδʼ ὣς θέλξαι σε δυνήσεται· οὐ γὰρ ἐάσει
urn:cts:greekLit:tlg0012.tlg002.murray:10.292#φάρμακον ἐσθλόν, ὅ τοι δώσω, ἐρέω δὲ ἕκαστα.
urn:cts:greekLit:tlg0012.tlg002.murray:10.293#ὁππότε κεν Κίρκη σʼ ἐλάσῃ περιμήκεϊ ῥάβδῳ,
urn:cts:greekLit:tlg0012.tlg002.murray:10.294#δὴ τότε σὺ ξίφος ὀξὺ ἐρυσσάμενος παρὰ μηροῦ
urn:cts:greekLit:tlg0012.tlg002.murray:10.295#Κίρκῃ ἐπαῖξαι,  ὥς τε κτάμεναι μενεαίνων.
urn:cts:greekLit:tlg0012.tlg002.murray:10.296#ἡ δέ σʼ ὑποδείσασα κελήσεται εὐνηθῆναι·
urn:cts:greekLit:tlg0012.tlg002.murray:10.297#ἔνθα σὺ μηκέτʼ ἔπειτʼ ἀπανήνασθαι θεοῦ εὐνήν,
urn:cts:greekLit:tlg0012.tlg002.murray:10.298#ὄφρα κέ τοι λύσῃ θʼ ἑτάρους αὐτόν τε κομίσσῃ·
urn:cts:greekLit:tlg0012.tlg002.murray:10.299#ἀλλὰ κέλεσθαί μιν μακάρων μέγαν ὅρκον ὀμόσσαι,
urn:cts:greekLit:tlg0012.tlg002.murray:10.300#μή τί τοι αὐτῷ πῆμα κακὸν βουλευσέμεν ἄλλο,
urn:cts:greekLit:tlg0012.tlg002.murray:10.301#μή σʼ ἀπογυμνωθέντα κακὸν καὶ ἀνήνορα θήῃ.
urn:cts:greekLit:tlg0012.tlg002.murray:10.302#ὣς ἄρα φωνήσας πόρε φάρμακον ἀργεϊφόντης
urn:cts:greekLit:tlg0012.tlg002.murray:10.303#ἐκ γαίης ἐρύσας, καί μοι φύσιν αὐτοῦ ἔδειξε.
urn:cts:greekLit:tlg0012.tlg002.murray:10.304#ῥίζῃ μὲν μέλαν ἔσκε, γάλακτι δὲ εἴκελον ἄνθος·
urn:cts:greekLit:tlg0012.tlg002.murray:10.305#μῶλυ δέ μιν καλέουσι θεοί· χαλεπὸν δέ τʼ ὀρύσσειν
urn:cts:greekLit:tlg0012.tlg002.murray:10.306#ἀνδράσι γε θνητοῖσι, θεοὶ δέ τε πάντα δύνανται.
urn:cts:greekLit:tlg0012.tlg002.murray:10.307#Ἑρμείας μὲν ἔπειτʼ ἀπέβη πρὸς μακρὸν Ὄλυμπον
urn:cts:greekLit:tlg0012.tlg002.murray:10.308#νῆσον ἀνʼ ὑλήεσσαν, ἐγὼ δʼ ἐς δώματα Κίρκης
urn:cts:greekLit:tlg0012.tlg002.murray:10.309#ἤια, πολλὰ δέ μοι κραδίη πόρφυρε κιόντι.
urn:cts:greekLit:tlg0012.tlg002.murray:10.310#ἔστην δʼ εἰνὶ θύρῃσι θεᾶς καλλιπλοκάμοιο·
urn:cts:greekLit:tlg0012.tlg002.murray:10.311#ἔνθα στὰς ἐβόησα, θεὰ δέ μευ ἔκλυεν αὐδῆς.
urn:cts:greekLit:tlg0012.tlg002.murray:10.312#ἡ δʼ αἶψʼ ἐξελθοῦσα θύρας ὤιξε φαεινὰς
urn:cts:greekLit:tlg0012.tlg002.murray:10.313#καὶ κάλει· αὐτὰρ ἐγὼν ἑπόμην ἀκαχήμενος ἦτορ.
urn:cts:greekLit:tlg0012.tlg002.murray:10.314#εἷσε δέ μʼ εἰσαγαγοῦσα ἐπὶ θρόνου ἀργυροήλου
urn:cts:greekLit:tlg0012.tlg002.murray:10.315#καλοῦ δαιδαλέου· ὑπὸ δὲ θρῆνυς ποσὶν ἦεν·
urn:cts:greekLit:tlg0012.tlg002.murray:10.316#τεῦχε δέ μοι κυκεῶ χρυσέῳ δέπαι, ὄφρα πίοιμι,
urn:cts:greekLit:tlg0012.tlg002.murray:10.317#ἐν δέ τε φάρμακον ἧκε, κακὰ φρονέουσʼ ἐνὶ θυμῷ.
urn:cts:greekLit:tlg0012.tlg002.murray:10.318#αὐτὰρ ἐπεὶ δῶκέν τε καὶ ἔκπιον, οὐδέ μʼ ἔθελξε,
urn:cts:greekLit:tlg0012.tlg002.murray:10.319#ῥάβδῳ πεπληγυῖα ἔπος τʼ ἔφατʼ ἔκ τʼ ὀνόμαζεν·
urn:cts:greekLit:tlg0012.tlg002.murray:10.320#ἔρχεο νῦν συφεόνδε,  μετʼ ἄλλων λέξο ἑταίρων.
urn:cts:greekLit:tlg0012.tlg002.murray:10.321#ὣς φάτʼ, ἐγὼ δʼ ἄορ ὀξὺ ἐρυσσάμενος παρὰ μηροῦ
urn:cts:greekLit:tlg0012.tlg002.murray:10.322#Κίρκῃ ἐπήιξα ὥς τε κτάμεναι μενεαίνων.
urn:cts:greekLit:tlg0012.tlg002.murray:10.323#ἡ δὲ μέγα ἰάχουσα ὑπέδραμε καὶ λάβε γούνων,
urn:cts:greekLit:tlg0012.tlg002.murray:10.324#καί μʼ ὀλοφυρομένη ἔπεα πτερόεντα προσηύδα·
urn:cts:greekLit:tlg0012.tlg002.murray:10.325#τίς πόθεν εἰς ἀνδρῶν; πόθι τοι πόλις ἠδὲ τοκῆες;
urn:cts:greekLit:tlg0012.tlg002.murray:10.326#θαῦμά μʼ ἔχει ὡς οὔ τι πιὼν τάδε φάρμακʼ ἐθέλχθης·
urn:cts:greekLit:tlg0012.tlg002.murray:10.327#οὐδὲ γὰρ οὐδέ τις ἄλλος ἀνὴρ τάδε φάρμακʼ ἀνέτλη,
urn:cts:greekLit:tlg0012.tlg002.murray:10.328#ὅς κε πίῃ καὶ πρῶτον ἀμείψεται ἕρκος ὀδόντων.
urn:cts:greekLit:tlg0012.tlg002.murray:10.329#σοὶ δέ τις ἐν στήθεσσιν ἀκήλητος νόος ἐστίν.
urn:cts:greekLit:tlg0012.tlg002.murray:10.330#ἦ σύ γʼ Ὀδυσσεύς ἐσσι πολύτροπος,  ὅν τέ μοι αἰεὶ
urn:cts:greekLit:tlg0012.tlg002.murray:10.331#φάσκεν ἐλεύσεσθαι χρυσόρραπις ἀργεϊφόντης,
urn:cts:greekLit:tlg0012.tlg002.murray:10.332#ἐκ Τροίης ἀνιόντα θοῇ σὺν νηὶ μελαίνῃ.
urn:cts:greekLit:tlg0012.tlg002.murray:10.333#ἀλλʼ ἄγε δὴ κολεῷ μὲν ἄορ θέο, νῶι δʼ ἔπειτα
urn:cts:greekLit:tlg0012.tlg002.murray:10.334#εὐνῆς ἡμετέρης ἐπιβείομεν, ὄφρα μιγέντε
urn:cts:greekLit:tlg0012.tlg002.murray:10.335#εὐνῇ καὶ φιλότητι πεποίθομεν ἀλλήλοισιν.
urn:cts:greekLit:tlg0012.tlg002.murray:10.336#ὣς ἔφατʼ, αὐτὰρ ἐγώ μιν ἀμειβόμενος προσέειπον·
urn:cts:greekLit:tlg0012.tlg002.murray:10.337#ὦ Κίρκη, πῶς γάρ με κέλεαι σοὶ ἤπιον εἶναι,
urn:cts:greekLit:tlg0012.tlg002.murray:10.338#ἥ μοι σῦς μὲν ἔθηκας ἐνὶ μεγάροισιν ἑταίρους,
urn:cts:greekLit:tlg0012.tlg002.murray:10.339#αὐτὸν δʼ ἐνθάδʼ ἔχουσα δολοφρονέουσα κελεύεις
urn:cts:greekLit:tlg0012.tlg002.murray:10.340#ἐς θάλαμόν τʼ ἰέναι καὶ σῆς ἐπιβήμεναι εὐνῆς,
urn:cts:greekLit:tlg0012.tlg002.murray:10.341#ὄφρα με γυμνωθέντα κακὸν καὶ ἀνήνορα θήῃς.
urn:cts:greekLit:tlg0012.tlg002.murray:10.342#οὐδʼ ἂν ἐγώ γʼ ἐθέλοιμι τεῆς ἐπιβήμεναι εὐνῆς,
urn:cts:greekLit:tlg0012.tlg002.murray:10.343#εἰ μή μοι τλαίης γε, θεά, μέγαν ὅρκον ὀμόσσαι
urn:cts:greekLit:tlg0012.tlg002.murray:10.344#μή τί μοι αὐτῷ πῆμα κακὸν βουλευσέμεν ἄλλο.
urn:cts:greekLit:tlg0012.tlg002.murray:10.345#ὣς ἐφάμην,  ἡ δʼ αὐτίκʼ ἀπώμνυεν, ὡς ἐκέλευον.
urn:cts:greekLit:tlg0012.tlg002.murray:10.346#αὐτὰρ ἐπεί ῥʼ ὄμοσέν τε τελεύτησέν τε τὸν ὅρκον,
urn:cts:greekLit:tlg0012.tlg002.murray:10.347#καὶ τότʼ ἐγὼ Κίρκης ἐπέβην περικαλλέος εὐνῆς.
urn:cts:greekLit:tlg0012.tlg002.murray:10.348#ἀμφίπολοι δʼ ἄρα τέως μὲν ἐνὶ μεγάροισι πένοντο
urn:cts:greekLit:tlg0012.tlg002.murray:10.349#τέσσαρες, αἵ οἱ δῶμα κάτα δρήστειραι ἔασι·
urn:cts:greekLit:tlg0012.tlg002.murray:10.350#γίγνονται δʼ ἄρα ταί γʼ ἔκ τε κρηνέων ἀπό τʼ ἀλσέων
urn:cts:greekLit:tlg0012.tlg002.murray:10.351#ἔκ θʼ ἱερῶν ποταμῶν, οἵ τʼ εἰς ἅλαδε προρέουσι.
urn:cts:greekLit:tlg0012.tlg002.murray:10.352#τάων ἡ μὲν ἔβαλλε θρόνοις ἔνι ῥήγεα καλὰ
urn:cts:greekLit:tlg0012.tlg002.murray:10.353#πορφύρεα καθύπερθʼ, ὑπένερθε δὲ λῖθʼ ὑπέβαλλεν·
urn:cts:greekLit:tlg0012.tlg002.murray:10.354#ἡ δʼ ἑτέρη προπάροιθε θρόνων ἐτίταινε τραπέζας
urn:cts:greekLit:tlg0012.tlg002.murray:10.355#ἀργυρέας,  ἐπὶ δέ σφι τίθει χρύσεια κάνεια·
urn:cts:greekLit:tlg0012.tlg002.murray:10.356#ἡ δὲ τρίτη κρητῆρι μελίφρονα οἶνον ἐκίρνα
urn:cts:greekLit:tlg0012.tlg002.murray:10.357#ἡδὺν ἐν ἀργυρέῳ, νέμε δὲ χρύσεια κύπελλα·
urn:cts:greekLit:tlg0012.tlg002.murray:10.358#ἡ δὲ τετάρτη ὕδωρ ἐφόρει καὶ πῦρ ἀνέκαιε
urn:cts:greekLit:tlg0012.tlg002.murray:10.359#πολλὸν ὑπὸ τρίποδι μεγάλῳ· ἰαίνετο δʼ ὕδωρ.
urn:cts:greekLit:tlg0012.tlg002.murray:10.360#αὐτὰρ ἐπεὶ δὴ ζέσσεν ὕδωρ ἐνὶ ἤνοπι χαλκῷ,
urn:cts:greekLit:tlg0012.tlg002.murray:10.361#ἔς ῥʼ ἀσάμινθον ἕσασα λόʼ ἐκ τρίποδος μεγάλοιο,
urn:cts:greekLit:tlg0012.tlg002.murray:10.362#θυμῆρες κεράσασα, κατὰ κρατός τε καὶ ὤμων,
urn:cts:greekLit:tlg0012.tlg002.murray:10.363#ὄφρα μοι ἐκ κάματον θυμοφθόρον εἵλετο γυίων.
urn:cts:greekLit:tlg0012.tlg002.murray:10.364#αὐτὰρ ἐπεὶ λοῦσέν τε καὶ ἔχρισεν λίπʼ ἐλαίῳ,
urn:cts:greekLit:tlg0012.tlg002.murray:10.365#ἀμφὶ δέ με χλαῖναν καλὴν βάλεν ἠδὲ χιτῶνα,
urn:cts:greekLit:tlg0012.tlg002.murray:10.366#εἷσε δέ μʼ εἰσαγαγοῦσα ἐπὶ θρόνου ἀργυροήλου
urn:cts:greekLit:tlg0012.tlg002.murray:10.367#καλοῦ δαιδαλέου, ὑπὸ δὲ θρῆνυς ποσὶν ἦεν·
urn:cts:greekLit:tlg0012.tlg002.murray:10.368#χέρνιβα δʼ ἀμφίπολος προχόῳ ἐπέχευε φέρουσα
urn:cts:greekLit:tlg0012.tlg002.murray:10.369#καλῇ χρυσείῃ, ὑπὲρ ἀργυρέοιο λέβητος,
urn:cts:greekLit:tlg0012.tlg002.murray:10.370#νίψασθαι· παρὰ δὲ ξεστὴν ἐτάνυσσε τράπεζαν.
urn:cts:greekLit:tlg0012.tlg002.murray:10.371#σῖτον δʼ αἰδοίη ταμίη παρέθηκε φέρουσα,
urn:cts:greekLit:tlg0012.tlg002.murray:10.372#εἴδατα πόλλʼ ἐπιθεῖσα, χαριζομένη παρεόντων.
urn:cts:greekLit:tlg0012.tlg002.murray:10.373#ἐσθέμεναι δʼ ἐκέλευεν· ἐμῷ δʼ οὐχ ἥνδανε θυμῷ,
urn:cts:greekLit:tlg0012.tlg002.murray:10.374#ἀλλʼ ἥμην ἀλλοφρονέων, κακὰ δʼ ὄσσετο θυμός.
urn:cts:greekLit:tlg0012.tlg002.murray:10.375#Κίρκη δʼ ὡς ἐνόησεν ἔμʼ ἥμενον οὐδʼ ἐπὶ σίτῳ
urn:cts:greekLit:tlg0012.tlg002.murray:10.376#χεῖρας ἰάλλοντα, κρατερὸν δέ με πένθος ἔχοντα,
urn:cts:greekLit:tlg0012.tlg002.murray:10.377#ἄγχι παρισταμένη ἔπεα πτερόεντα προσηύδα·
urn:cts:greekLit:tlg0012.tlg002.murray:10.378# τίφθʼ οὕτως, Ὀδυσεῦ, κατʼ ἄρʼ ἕζεαι ἶσος ἀναύδῳ,
urn:cts:greekLit:tlg0012.tlg002.murray:10.379#θυμὸν ἔδων, βρώμης δʼ οὐχ ἅπτεαι οὐδὲ ποτῆτος;
urn:cts:greekLit:tlg0012.tlg002.murray:10.380#ἦ τινά που δόλον ἄλλον ὀίεαι· οὐδέ τί σε χρὴ
urn:cts:greekLit:tlg0012.tlg002.murray:10.381#δειδίμεν· ἤδη γάρ τοι ἀπώμοσα καρτερὸν ὅρκον.
urn:cts:greekLit:tlg0012.tlg002.murray:10.382#ὣς ἔφατʼ, αὐτὰρ ἐγώ μιν ἀμειβόμενος προσέειπον·
urn:cts:greekLit:tlg0012.tlg002.murray:10.383#ὦ Κίρκη, τίς γάρ κεν ἀνήρ, ὃς ἐναίσιμος εἴη,
urn:cts:greekLit:tlg0012.tlg002.murray:10.384#πρὶν τλαίη πάσσασθαι ἐδητύος ἠδὲ ποτῆτος,
urn:cts:greekLit:tlg0012.tlg002.murray:10.385#πρὶν λύσασθʼ ἑτάρους καὶ ἐν ὀφθαλμοῖσιν ἰδέσθαι;
urn:cts:greekLit:tlg0012.tlg002.murray:10.386#ἀλλʼ εἰ δὴ πρόφρασσα πιεῖν φαγέμεν τε κελεύεις,
urn:cts:greekLit:tlg0012.tlg002.murray:10.387#λῦσον, ἵνʼ ὀφθαλμοῖσιν ἴδω ἐρίηρας ἑταίρους.
urn:cts:greekLit:tlg0012.tlg002.murray:10.388#ὣς ἐφάμην, Κίρκη δὲ διὲκ μεγάροιο βεβήκει
urn:cts:greekLit:tlg0012.tlg002.murray:10.389#ῥάβδον ἔχουσʼ ἐν χειρί, θύρας δʼ ἀνέῳξε συφειοῦ,
urn:cts:greekLit:tlg0012.tlg002.murray:10.390#ἐκ δʼ ἔλασεν σιάλοισιν ἐοικότας ἐννεώροισιν.
urn:cts:greekLit:tlg0012.tlg002.murray:10.391#οἱ μὲν ἔπειτʼ ἔστησαν ἐναντίοι, ἡ δὲ διʼ αὐτῶν
urn:cts:greekLit:tlg0012.tlg002.murray:10.392#ἐρχομένη προσάλειφεν ἑκάστῳ φάρμακον ἄλλο.
urn:cts:greekLit:tlg0012.tlg002.murray:10.393#τῶν δʼ ἐκ μὲν μελέων τρίχες ἔρρεον, ἃς πρὶν ἔφυσε
urn:cts:greekLit:tlg0012.tlg002.murray:10.394#φάρμακον οὐλόμενον, τό σφιν πόρε πότνια Κίρκη·
urn:cts:greekLit:tlg0012.tlg002.murray:10.395#ἄνδρες δʼ ἂψ ἐγένοντο νεώτεροι ἢ πάρος ἦσαν,
urn:cts:greekLit:tlg0012.tlg002.murray:10.396#καὶ πολὺ καλλίονες καὶ μείζονες εἰσοράασθαι.
urn:cts:greekLit:tlg0012.tlg002.murray:10.397#ἔγνωσαν δέ μʼ ἐκεῖνοι ἔφυν τʼ ἐν χερσὶν ἕκαστος.
urn:cts:greekLit:tlg0012.tlg002.murray:10.398#πᾶσιν δʼ ἱμερόεις ὑπέδυ γόος, ἀμφὶ δὲ δῶμα
urn:cts:greekLit:tlg0012.tlg002.murray:10.399#σμερδαλέον κονάβιζε· θεὰ δʼ ἐλέαιρε καὶ αὐτή.
urn:cts:greekLit:tlg0012.tlg002.murray:10.400#ἡ δέ μευ ἄγχι στᾶσα προσηύδα δῖα θεάων·
urn:cts:greekLit:tlg0012.tlg002.murray:10.401#διογενὲς Λαερτιάδη, πολυμήχανʼ Ὀδυσσεῦ,
urn:cts:greekLit:tlg0012.tlg002.murray:10.402#ἔρχεο νῦν ἐπὶ νῆα θοὴν καὶ θῖνα θαλάσσης.
urn:cts:greekLit:tlg0012.tlg002.murray:10.403#νῆα μὲν ἂρ πάμπρωτον ἐρύσσατε ἤπειρόνδε,
urn:cts:greekLit:tlg0012.tlg002.murray:10.404#κτήματα δʼ ἐν σπήεσσι πελάσσατε ὅπλα τε πάντα·
urn:cts:greekLit:tlg0012.tlg002.murray:10.405#αὐτὸς δʼ ἂψ ἰέναι καὶ ἄγειν ἐρίηρας ἑταίρους.
urn:cts:greekLit:tlg0012.tlg002.murray:10.406#ὣς ἔφατʼ, αὐτὰρ ἐμοί γʼ ἐπεπείθετο θυμὸς ἀγήνωρ,
urn:cts:greekLit:tlg0012.tlg002.murray:10.407#βῆν δʼ ἰέναι ἐπὶ νῆα θοὴν καὶ θῖνα θαλάσσης.
urn:cts:greekLit:tlg0012.tlg002.murray:10.408#εὗρον ἔπειτʼ ἐπὶ νηὶ θοῇ ἐρίηρας ἑταίρους
urn:cts:greekLit:tlg0012.tlg002.murray:10.409#οἴκτρʼ ὀλοφυρομένους, θαλερὸν κατὰ δάκρυ χέοντας.
urn:cts:greekLit:tlg0012.tlg002.murray:10.410#ὡς δʼ ὅτʼ ἂν ἄγραυλοι πόριες περὶ βοῦς ἀγελαίας,
urn:cts:greekLit:tlg0012.tlg002.murray:10.411#ἐλθούσας ἐς κόπρον, ἐπὴν βοτάνης κορέσωνται,
urn:cts:greekLit:tlg0012.tlg002.murray:10.412#πᾶσαι ἅμα σκαίρουσιν ἐναντίαι· οὐδʼ ἔτι σηκοὶ
urn:cts:greekLit:tlg0012.tlg002.murray:10.413#ἴσχουσʼ, ἀλλʼ ἁδινὸν μυκώμεναι ἀμφιθέουσι·
urn:cts:greekLit:tlg0012.tlg002.murray:10.414#μητέρας· ὣς ἔμʼ ἐκεῖνοι ἐπεὶ ἴδον ὀφθαλμοῖσι,
urn:cts:greekLit:tlg0012.tlg002.murray:10.415#δακρυόεντες ἔχυντο· δόκησε δʼ ἄρα σφίσι θυμὸς
urn:cts:greekLit:tlg0012.tlg002.murray:10.416#ὣς ἔμεν, ὡς εἰ πατρίδʼ ἱκοίατο καὶ πόλιν αὐτὴν
urn:cts:greekLit:tlg0012.tlg002.murray:10.417#τρηχείης Ἰθάκης, ἵνα τʼ ἔτραφεν ἠδʼ ἐγένοντο.
urn:cts:greekLit:tlg0012.tlg002.murray:10.418#καί μʼ ὀλοφυρόμενοι ἔπεα πτερόεντα προσηύδων·
urn:cts:greekLit:tlg0012.tlg002.murray:10.419# σοὶ μὲν νοστήσαντι, διοτρεφές, ὣς ἐχάρημεν,
urn:cts:greekLit:tlg0012.tlg002.murray:10.420#ὡς εἴ τʼ εἰς Ἰθάκην ἀφικοίμεθα πατρίδα γαῖαν·
urn:cts:greekLit:tlg0012.tlg002.murray:10.421#ἀλλʼ ἄγε, τῶν ἄλλων ἑτάρων κατάλεξον ὄλεθρον.
urn:cts:greekLit:tlg0012.tlg002.murray:10.422#ὣς ἔφαν, αὐτὰρ ἐγὼ προσέφην μαλακοῖς ἐπέεσσι·
urn:cts:greekLit:tlg0012.tlg002.murray:10.423#νῆα μὲν ἂρ πάμπρωτον ἐρύσσομεν ἤπειρόνδε,
urn:cts:greekLit:tlg0012.tlg002.murray:10.424#κτήματα δʼ ἐν σπήεσσι πελάσσομεν ὅπλα τε πάντα·
urn:cts:greekLit:tlg0012.tlg002.murray:10.425#αὐτοὶ δʼ ὀτρύνεσθε ἐμοὶ ἅμα πάντες ἕπεσθαι,
urn:cts:greekLit:tlg0012.tlg002.murray:10.426#ὄφρα ἴδηθʼ ἑτάρους ἱεροῖς ἐν δώμασι Κίρκης
urn:cts:greekLit:tlg0012.tlg002.murray:10.427#πίνοντας καὶ ἔδοντας· ἐπηετανὸν γὰρ ἔχουσιν.
urn:cts:greekLit:tlg0012.tlg002.murray:10.428#ὣς ἐφάμην, οἱ δʼ ὦκα ἐμοῖς ἐπέεσσι πίθοντο.
urn:cts:greekLit:tlg0012.tlg002.murray:10.429#Εὐρύλοχος δέ μοι οἶος ἐρύκανε πάντας ἑταίρους·
urn:cts:greekLit:tlg0012.tlg002.murray:10.430#καί σφεας φωνήσας ἔπεα πτερόεντα προσηύδα·
urn:cts:greekLit:tlg0012.tlg002.murray:10.431#ἆ δειλοί, πόσʼ ἴμεν; τί κακῶν ἱμείρετε τούτων;
urn:cts:greekLit:tlg0012.tlg002.murray:10.432#Κίρκης ἐς μέγαρον καταβήμεναι, ἥ κεν ἅπαντας
urn:cts:greekLit:tlg0012.tlg002.murray:10.433#ἢ σῦς ἠὲ λύκους ποιήσεται ἠὲ λέοντας,
urn:cts:greekLit:tlg0012.tlg002.murray:10.434#οἵ κέν οἱ μέγα δῶμα φυλάσσοιμεν καὶ ἀνάγκῃ,
urn:cts:greekLit:tlg0012.tlg002.murray:10.435#ὥς περ Κύκλωψ ἔρξʼ,  ὅτε οἱ μέσσαυλον ἵκοντο
urn:cts:greekLit:tlg0012.tlg002.murray:10.436#ἡμέτεροι ἕταροι, σὺν δʼ ὁ θρασὺς εἵπετʼ Ὀδυσσεύς·
urn:cts:greekLit:tlg0012.tlg002.murray:10.437#τούτου γὰρ καὶ κεῖνοι ἀτασθαλίῃσιν ὄλοντο.
urn:cts:greekLit:tlg0012.tlg002.murray:10.438#ὣς ἔφατʼ, αὐτὰρ ἐγώ γε μετὰ φρεσὶ μερμήριξα,
urn:cts:greekLit:tlg0012.tlg002.murray:10.439#σπασσάμενος τανύηκες ἄορ παχέος παρὰ μηροῦ,
urn:cts:greekLit:tlg0012.tlg002.murray:10.440#τῷ οἱ ἀποπλήξας κεφαλὴν οὖδάσδε πελάσσαι,
urn:cts:greekLit:tlg0012.tlg002.murray:10.441#καὶ πηῷ περ ἐόντι μάλα σχεδόν· ἀλλά μʼ ἑταῖροι
urn:cts:greekLit:tlg0012.tlg002.murray:10.442#μειλιχίοις ἐπέεσσιν ἐρήτυον ἄλλοθεν ἄλλος·
urn:cts:greekLit:tlg0012.tlg002.murray:10.443#διογενές, τοῦτον μὲν ἐάσομεν, εἰ σὺ κελεύεις,
urn:cts:greekLit:tlg0012.tlg002.murray:10.444#αὐτοῦ πὰρ νηί τε μένειν καὶ νῆα ἔρυσθαι·
urn:cts:greekLit:tlg0012.tlg002.murray:10.445#ἡμῖν δʼ ἡγεμόνευʼ ἱερὰ πρὸς δώματα Κίρκης.
urn:cts:greekLit:tlg0012.tlg002.murray:10.446#ὣς φάμενοι παρὰ νηὸς ἀνήιον ἠδὲ θαλάσσης.
urn:cts:greekLit:tlg0012.tlg002.murray:10.447#οὐδὲ μὲν Εὐρύλοχος κοίλῃ παρὰ νηὶ λέλειπτο,
urn:cts:greekLit:tlg0012.tlg002.murray:10.448#ἀλλʼ ἕπετʼ· ἔδεισεν γὰρ ἐμὴν ἔκπαγλον ἐνιπήν.
urn:cts:greekLit:tlg0012.tlg002.murray:10.449#τόφρα δὲ τοὺς ἄλλους ἑτάρους ἐν δώμασι Κίρκη
urn:cts:greekLit:tlg0012.tlg002.murray:10.450#ἐνδυκέως λοῦσέν τε καὶ ἔχρισεν λίπʼ ἐλαίῳ,
urn:cts:greekLit:tlg0012.tlg002.murray:10.451#ἀμφὶ δʼ ἄρα χλαίνας οὔλας βάλεν ἠδὲ χιτῶνας·
urn:cts:greekLit:tlg0012.tlg002.murray:10.452#δαινυμένους δʼ ἐὺ πάντας ἐφεύρομεν ἐν μεγάροισιν.
urn:cts:greekLit:tlg0012.tlg002.murray:10.453#οἱ δʼ ἐπεὶ ἀλλήλους εἶδον φράσσαντό τʼ ἐσάντα,
urn:cts:greekLit:tlg0012.tlg002.murray:10.454#κλαῖον ὀδυρόμενοι, περὶ δὲ στεναχίζετο δῶμα.
urn:cts:greekLit:tlg0012.tlg002.murray:10.455#ἡ δέ μευ ἄγχι στᾶσα προσηύδα δῖα θεάων·
urn:cts:greekLit:tlg0012.tlg002.murray:10.456#μηκέτι νῦν θαλερὸν γόον ὄρνυτε· οἶδα καὶ αὐτὴ
urn:cts:greekLit:tlg0012.tlg002.murray:10.457#ἠμὲν ὅσʼ ἐν πόντῳ πάθετʼ ἄλγεα ἰχθυόεντι,
urn:cts:greekLit:tlg0012.tlg002.murray:10.458#ἠδʼ ὅσʼ ἀνάρσιοι ἄνδρες ἐδηλήσαντʼ ἐπὶ χέρσου.
urn:cts:greekLit:tlg0012.tlg002.murray:10.460#ἀλλʼ ἄγετʼ ἐσθίετε βρώμην καὶ πίνετε οἶνον,
urn:cts:greekLit:tlg0012.tlg002.murray:10.461#εἰς ὅ κεν αὖτις θυμὸν ἐνὶ στήθεσσι λάβητε,
urn:cts:greekLit:tlg0012.tlg002.murray:10.462#οἷον ὅτε πρώτιστον ἐλείπετε πατρίδα γαῖαν
urn:cts:greekLit:tlg0012.tlg002.murray:10.463#τρηχείης Ἰθάκης. νῦν δʼ ἀσκελέες καὶ ἄθυμοι,
urn:cts:greekLit:tlg0012.tlg002.murray:10.464#αἰὲν ἄλης χαλεπῆς μεμνημένοι, οὐδέ ποθʼ ὕμιν
urn:cts:greekLit:tlg0012.tlg002.murray:10.465#θυμὸς ἐν εὐφροσύνῃ,  ἐπεὶ ἦ μάλα πολλὰ πέποσθε.
urn:cts:greekLit:tlg0012.tlg002.murray:10.466#ὣς ἔφαθʼ, ἡμῖν δʼ αὖτʼ ἐπεπείθετο θυμὸς ἀγήνωρ.
urn:cts:greekLit:tlg0012.tlg002.murray:10.467#ἔνθα μὲν ἤματα πάντα τελεσφόρον εἰς ἐνιαυτὸν
urn:cts:greekLit:tlg0012.tlg002.murray:10.468#ἥμεθα δαινύμενοι κρέα τʼ ἄσπετα καὶ μέθυ ἡδύ·
urn:cts:greekLit:tlg0012.tlg002.murray:10.469#ἀλλʼ ὅτε δή ῥʼ ἐνιαυτὸς ἔην, περὶ δʼ ἔτραπον ὧραι
urn:cts:greekLit:tlg0012.tlg002.murray:10.470#μηνῶν φθινόντων,  περὶ δʼ ἤματα μακρὰ τελέσθη,
urn:cts:greekLit:tlg0012.tlg002.murray:10.471#καὶ τότε μʼ ἐκκαλέσαντες ἔφαν ἐρίηρες ἑταῖροι·
urn:cts:greekLit:tlg0012.tlg002.murray:10.472#δαιμόνιʼ, ἤδη νῦν μιμνήσκεο πατρίδος αἴης,
urn:cts:greekLit:tlg0012.tlg002.murray:10.473#εἴ τοι θέσφατόν ἐστι σαωθῆναι καὶ ἱκέσθαι
urn:cts:greekLit:tlg0012.tlg002.murray:10.474#οἶκον ἐς ὑψόροφον καὶ σὴν ἐς πατρίδα γαῖαν.
urn:cts:greekLit:tlg0012.tlg002.murray:10.475#ὣς ἔφαν, αὐτὰρ ἐμοί γʼ ἐπεπείθετο θυμὸς ἀγήνωρ.
urn:cts:greekLit:tlg0012.tlg002.murray:10.476#ὣς τότε μὲν πρόπαν ἦμαρ ἐς ἠέλιον καταδύντα
urn:cts:greekLit:tlg0012.tlg002.murray:10.477#ἥμεθα, δαινύμενοι κρέα τʼ ἄσπετα καὶ μέθυ ἡδύ·
urn:cts:greekLit:tlg0012.tlg002.murray:10.478#ἦμος δʼ ἠέλιος κατέδυ καὶ ἐπὶ κνέφας ἦλθεν,
urn:cts:greekLit:tlg0012.tlg002.murray:10.479#οἱ μὲν κοιμήσαντο κατὰ μέγαρα σκιόεντα.
urn:cts:greekLit:tlg0012.tlg002.murray:10.480#αὐτὰρ ἐγὼ Κίρκης ἐπιβὰς περικαλλέος εὐνῆς
urn:cts:greekLit:tlg0012.tlg002.murray:10.481#γούνων ἐλλιτάνευσα, θεὰ δέ μευ ἔκλυεν αὐδῆς·
urn:cts:greekLit:tlg0012.tlg002.murray:10.482#καί μιν φωνήσας ἔπεα πτερόεντα προσηύδων·
urn:cts:greekLit:tlg0012.tlg002.murray:10.483#ὢ Κίρκη, τέλεσόν μοι ὑπόσχεσιν ἥν περ ὑπέστης,
urn:cts:greekLit:tlg0012.tlg002.murray:10.484#οἴκαδε πεμψέμεναι· θυμὸς δέ μοι ἔσσυται ἤδη,
urn:cts:greekLit:tlg0012.tlg002.murray:10.485#ἠδʼ ἄλλων ἑτάρων,  οἵ μευ φθινύθουσι φίλον κῆρ
urn:cts:greekLit:tlg0012.tlg002.murray:10.486#ἀμφʼ ἔμʼ ὀδυρόμενοι, ὅτε που σύ γε νόσφι γένηαι.
urn:cts:greekLit:tlg0012.tlg002.murray:10.487#ὣς ἐφάμην, ἡ δʼ αὐτίκʼ ἀμείβετο δῖα θεάων·
urn:cts:greekLit:tlg0012.tlg002.murray:10.488#διογενὲς Λαερτιάδη, πολυμήχανʼ Ὀδυσσεῦ,
urn:cts:greekLit:tlg0012.tlg002.murray:10.489#μηκέτι νῦν ἀέκοντες ἐμῷ ἐνὶ μίμνετε οἴκῳ.
urn:cts:greekLit:tlg0012.tlg002.murray:10.490#ἀλλʼ ἄλλην χρὴ πρῶτον ὁδὸν τελέσαι καὶ ἱκέσθαι
urn:cts:greekLit:tlg0012.tlg002.murray:10.491#εἰς Ἀίδαο δόμους καὶ ἐπαινῆς Περσεφονείης,
urn:cts:greekLit:tlg0012.tlg002.murray:10.492#ψυχῇ χρησομένους Θηβαίου Τειρεσίαο,
urn:cts:greekLit:tlg0012.tlg002.murray:10.493#μάντηος ἀλαοῦ, τοῦ τε φρένες ἔμπεδοί εἰσι·
urn:cts:greekLit:tlg0012.tlg002.murray:10.494#τῷ καὶ τεθνηῶτι νόον πόρε Περσεφόνεια,
urn:cts:greekLit:tlg0012.tlg002.murray:10.495#οἴῳ πεπνῦσθαι,  τοὶ δὲ σκιαὶ ἀίσσουσιν.
urn:cts:greekLit:tlg0012.tlg002.murray:10.496#ὣς ἔφατʼ, αὐτὰρ ἐμοί γε κατεκλάσθη φίλον ἦτορ·
urn:cts:greekLit:tlg0012.tlg002.murray:10.497#κλαῖον δʼ ἐν λεχέεσσι καθήμενος, οὐδέ νύ μοι κῆρ
urn:cts:greekLit:tlg0012.tlg002.murray:10.498#ἤθελʼ ἔτι ζώειν καὶ ὁρᾶν φάος ἠελίοιο.
urn:cts:greekLit:tlg0012.tlg002.murray:10.499#αὐτὰρ ἐπεὶ κλαίων τε κυλινδόμενος τʼ ἐκορέσθην,
urn:cts:greekLit:tlg0012.tlg002.murray:10.500#καὶ τότε δή μιν ἔπεσσιν ἀμειβόμενος προσέειπον·
urn:cts:greekLit:tlg0012.tlg002.murray:10.501#ὢ Κίρκη, τίς γὰρ ταύτην ὁδὸν ἡγεμονεύσει;
urn:cts:greekLit:tlg0012.tlg002.murray:10.502#εἰς Ἄϊδος δʼ οὔ πώ τις ἀφίκετο νηὶ μελαίνῃ.
urn:cts:greekLit:tlg0012.tlg002.murray:10.503#ὣς ἐφάμην, ἡ δʼ αὐτίκʼ ἀμείβετο δῖα θεάων·
urn:cts:greekLit:tlg0012.tlg002.murray:10.504#διογενὲς Λαερτιάδη, πολυμήχανʼ Ὀδυσσεῦ,
urn:cts:greekLit:tlg0012.tlg002.murray:10.505#μή τί τοι ἡγεμόνος γε ποθὴ παρὰ νηὶ μελέσθω,
urn:cts:greekLit:tlg0012.tlg002.murray:10.506#ἱστὸν δὲ στήσας, ἀνά θʼ ἱστία λευκὰ πετάσσας
urn:cts:greekLit:tlg0012.tlg002.murray:10.507#ἧσθαι· τὴν δέ κέ τοι πνοιὴ Βορέαο φέρῃσιν.
urn:cts:greekLit:tlg0012.tlg002.murray:10.508#ἀλλʼ ὁπότʼ ἂν δὴ νηὶ διʼ Ὠκεανοῖο περήσῃς,
urn:cts:greekLit:tlg0012.tlg002.murray:10.509#ἔνθʼ ἀκτή τε λάχεια καὶ ἄλσεα Περσεφονείης,
urn:cts:greekLit:tlg0012.tlg002.murray:10.510#μακραί τʼ αἴγειροι καὶ ἰτέαι ὠλεσίκαρποι,
urn:cts:greekLit:tlg0012.tlg002.murray:10.511#νῆα μὲν αὐτοῦ κέλσαι ἐπʼ Ὠκεανῷ βαθυδίνῃ,
urn:cts:greekLit:tlg0012.tlg002.murray:10.512#αὐτὸς δʼ εἰς Ἀίδεω ἰέναι δόμον εὐρώεντα.
urn:cts:greekLit:tlg0012.tlg002.murray:10.513#ἔνθα μὲν εἰς Ἀχέροντα Πυριφλεγέθων τε ῥέουσιν
urn:cts:greekLit:tlg0012.tlg002.murray:10.514#Κώκυτός θʼ, ὃς δὴ Στυγὸς ὕδατός ἐστιν ἀπορρώξ,
urn:cts:greekLit:tlg0012.tlg002.murray:10.515#πέτρη τε ξύνεσίς τε δύω ποταμῶν ἐριδούπων·
urn:cts:greekLit:tlg0012.tlg002.murray:10.516#ἔνθα δʼ ἔπειθʼ, ἥρως, χριμφθεὶς πέλας, ὥς σε κελεύω,
urn:cts:greekLit:tlg0012.tlg002.murray:10.517#βόθρον ὀρύξαι, ὅσον τε πυγούσιον ἔνθα καὶ ἔνθα,
urn:cts:greekLit:tlg0012.tlg002.murray:10.518#ἀμφʼ αὐτῷ δὲ χοὴν χεῖσθαι πᾶσιν νεκύεσσιν,
urn:cts:greekLit:tlg0012.tlg002.murray:10.519#πρῶτα μελικρήτῳ, μετέπειτα δὲ ἡδέι οἴνῳ,
urn:cts:greekLit:tlg0012.tlg002.murray:10.520#τὸ τρίτον αὖθʼ ὕδατι· ἐπὶ δʼ ἄλφιτα λευκὰ παλύνειν.
urn:cts:greekLit:tlg0012.tlg002.murray:10.521#πολλὰ δὲ γουνοῦσθαι νεκύων ἀμενηνὰ κάρηνα,
urn:cts:greekLit:tlg0012.tlg002.murray:10.522#ἐλθὼν εἰς Ἰθάκην στεῖραν βοῦν, ἥ τις ἀρίστη,
urn:cts:greekLit:tlg0012.tlg002.murray:10.523#ῥέξειν ἐν μεγάροισι πυρήν τʼ ἐμπλησέμεν ἐσθλῶν,
urn:cts:greekLit:tlg0012.tlg002.murray:10.524#Τειρεσίῃ δʼ ἀπάνευθεν ὄιν ἱερευσέμεν οἴῳ
urn:cts:greekLit:tlg0012.tlg002.murray:10.525#παμμέλανʼ,  ὃς μήλοισι μεταπρέπει ὑμετέροισιν.
urn:cts:greekLit:tlg0012.tlg002.murray:10.526#αὐτὰρ ἐπὴν εὐχῇσι λίσῃ κλυτὰ ἔθνεα νεκρῶν,
urn:cts:greekLit:tlg0012.tlg002.murray:10.527#ἔνθʼ ὄιν ἀρνειὸν ῥέζειν θῆλύν τε μέλαιναν
urn:cts:greekLit:tlg0012.tlg002.murray:10.528#εἰς Ἔρεβος στρέψας, αὐτὸς δʼ ἀπονόσφι τραπέσθαι
urn:cts:greekLit:tlg0012.tlg002.murray:10.529#ἱέμενος ποταμοῖο ῥοάων· ἔνθα δὲ πολλαὶ
urn:cts:greekLit:tlg0012.tlg002.murray:10.530#ψυχαὶ ἐλεύσονται νεκύων κατατεθνηώτων.
urn:cts:greekLit:tlg0012.tlg002.murray:10.531#δὴ τότʼ ἔπειθʼ ἑτάροισιν ἐποτρῦναι καὶ ἀνῶξαι
urn:cts:greekLit:tlg0012.tlg002.murray:10.532#μῆλα, τὰ δὴ κατάκειτʼ ἐσφαγμένα νηλέι χαλκῷ,
urn:cts:greekLit:tlg0012.tlg002.murray:10.533#δείραντας κατακῆαι, ἐπεύξασθαι δὲ θεοῖσιν,
urn:cts:greekLit:tlg0012.tlg002.murray:10.534#ἰφθίμῳ τʼ Ἀίδῃ καὶ ἐπαινῇ Περσεφονείῃ·
urn:cts:greekLit:tlg0012.tlg002.murray:10.535#αὐτὸς δὲ ξίφος ὀξὺ ἐρυσσάμενος παρὰ μηροῦ
urn:cts:greekLit:tlg0012.tlg002.murray:10.536#ἧσθαι, μηδὲ ἐᾶν νεκύων ἀμενηνὰ κάρηνα
urn:cts:greekLit:tlg0012.tlg002.murray:10.537#αἵματος ἆσσον ἴμεν, πρὶν Τειρεσίαο πυθέσθαι.
urn:cts:greekLit:tlg0012.tlg002.murray:10.538#ἔνθα τοι αὐτίκα μάντις ἐλεύσεται, ὄρχαμε λαῶν,
urn:cts:greekLit:tlg0012.tlg002.murray:10.539#ὅς κέν τοι εἴπῃσιν ὁδὸν καὶ μέτρα κελεύθου
urn:cts:greekLit:tlg0012.tlg002.murray:10.540#νόστον θʼ,  ὡς ἐπὶ πόντον ἐλεύσεαι ἰχθυόεντα.
urn:cts:greekLit:tlg0012.tlg002.murray:10.541#ὣς ἔφατʼ, αὐτίκα δὲ χρυσόθρονος ἤλυθεν Ἠώς.
urn:cts:greekLit:tlg0012.tlg002.murray:10.542#ἀμφὶ δέ με χλαῖνάν τε χιτῶνά τε εἵματα ἕσσεν·
urn:cts:greekLit:tlg0012.tlg002.murray:10.543#αὐτὴ δʼ ἀργύφεον φᾶρος μέγα ἕννυτο νύμφη,
urn:cts:greekLit:tlg0012.tlg002.murray:10.544#λεπτὸν καὶ χαρίεν, περὶ δὲ ζώνην βάλετʼ ἰξυῖ
urn:cts:greekLit:tlg0012.tlg002.murray:10.545#καλὴν χρυσείην,  κεφαλῇ δʼ ἐπέθηκε καλύπτρην.
urn:cts:greekLit:tlg0012.tlg002.murray:10.546#αὐτὰρ ἐγὼ διὰ δώματʼ ἰὼν ὤτρυνον ἑταίρους
urn:cts:greekLit:tlg0012.tlg002.murray:10.547#μειλιχίοις ἐπέεσσι παρασταδὸν ἄνδρα ἕκαστον·
urn:cts:greekLit:tlg0012.tlg002.murray:10.548#μηκέτι νῦν εὕδοντες ἀωτεῖτε γλυκὺν ὕπνον,
urn:cts:greekLit:tlg0012.tlg002.murray:10.549#ἀλλʼ ἴομεν· δὴ γάρ μοι ἐπέφραδε πότνια Κίρκη.
urn:cts:greekLit:tlg0012.tlg002.murray:10.550#ὣς ἐφάμην,  τοῖσιν δʼ ἐπεπείθετο θυμὸς ἀγήνωρ.
urn:cts:greekLit:tlg0012.tlg002.murray:10.551#οὐδὲ μὲν οὐδʼ ἔνθεν περ ἀπήμονας ἦγον ἑταίρους.
urn:cts:greekLit:tlg0012.tlg002.murray:10.552#Ἐλπήνωρ δέ τις ἔσκε νεώτατος, οὔτε τι λίην
urn:cts:greekLit:tlg0012.tlg002.murray:10.553#ἄλκιμος ἐν πολέμῳ οὔτε φρεσὶν ᾗσιν ἀρηρώς·
urn:cts:greekLit:tlg0012.tlg002.murray:10.554#ὅς μοι ἄνευθʼ ἑτάρων ἱεροῖς ἐν δώμασι Κίρκης,
urn:cts:greekLit:tlg0012.tlg002.murray:10.555#ψύχεος ἱμείρων,  κατελέξατο οἰνοβαρείων.
urn:cts:greekLit:tlg0012.tlg002.murray:10.556#κινυμένων δʼ ἑτάρων ὅμαδον καὶ δοῦπον ἀκούσας
urn:cts:greekLit:tlg0012.tlg002.murray:10.557#ἐξαπίνης ἀνόρουσε καὶ ἐκλάθετο φρεσὶν ᾗσιν
urn:cts:greekLit:tlg0012.tlg002.murray:10.558#ἄψορρον καταβῆναι ἰὼν ἐς κλίμακα μακρήν,
urn:cts:greekLit:tlg0012.tlg002.murray:10.559#ἀλλὰ καταντικρὺ τέγεος πέσεν· ἐκ δέ οἱ αὐχὴν
urn:cts:greekLit:tlg0012.tlg002.murray:10.560#ἀστραγάλων ἐάγη,  ψυχὴ δʼ Ἄϊδόσδε κατῆλθεν.
urn:cts:greekLit:tlg0012.tlg002.murray:10.561#ἐρχομένοισι δὲ τοῖσιν ἐγὼ μετὰ μῦθον ἔειπον·
urn:cts:greekLit:tlg0012.tlg002.murray:10.562#φάσθε νύ που οἶκόνδε φίλην ἐς πατρίδα γαῖαν
urn:cts:greekLit:tlg0012.tlg002.murray:10.563#ἔρχεσθʼ· ἄλλην δʼ ἧμιν ὁδὸν τεκμήρατο Κίρκη,
urn:cts:greekLit:tlg0012.tlg002.murray:10.564#εἰς Ἀίδαο δόμους καὶ ἐπαινῆς Περσεφονείης
urn:cts:greekLit:tlg0012.tlg002.murray:10.565#ψυχῇ χρησομένους Θηβαίου Τειρεσίαο.
urn:cts:greekLit:tlg0012.tlg002.murray:10.566#ὣς ἐφάμην, τοῖσιν δὲ κατεκλάσθη φίλον ἦτορ,
urn:cts:greekLit:tlg0012.tlg002.murray:10.567#ἑζόμενοι δὲ κατʼ αὖθι γόων τίλλοντό τε χαίτας·
urn:cts:greekLit:tlg0012.tlg002.murray:10.568#ἀλλʼ οὐ γάρ τις πρῆξις ἐγίγνετο μυρομένοισιν.
urn:cts:greekLit:tlg0012.tlg002.murray:10.569#ἀλλʼ ὅτε δή ῥʼ ἐπὶ νῆα θοὴν καὶ θῖνα θαλάσσης
urn:cts:greekLit:tlg0012.tlg002.murray:10.570#ᾔομεν ἀχνύμενοι θαλερὸν κατὰ δάκρυ χέοντες,
urn:cts:greekLit:tlg0012.tlg002.murray:10.571#τόφρα δʼ ἄρʼ οἰχομένη Κίρκη παρὰ νηὶ μελαίνῃ
urn:cts:greekLit:tlg0012.tlg002.murray:10.572#ἀρνειὸν κατέδησεν ὄιν θῆλύν τε μέλαιναν,
urn:cts:greekLit:tlg0012.tlg002.murray:10.573#ῥεῖα παρεξελθοῦσα· τίς ἂν θεὸν οὐκ ἐθέλοντα
urn:cts:greekLit:tlg0012.tlg002.murray:10.574#ὀφθαλμοῖσιν ἴδοιτʼ ἢ ἔνθʼ ἢ ἔνθα κιόντα;
urn:cts:greekLit:tlg0012.tlg002.murray:11.1#αὐτὰρ ἐπεί ῥʼ ἐπὶ νῆα κατήλθομεν ἠδὲ θάλασσαν,
urn:cts:greekLit:tlg0012.tlg002.murray:11.2#νῆα μὲν ἂρ πάμπρωτον ἐρύσσαμεν εἰς ἅλα δῖαν,
urn:cts:greekLit:tlg0012.tlg002.murray:11.3#ἐν δʼ ἱστὸν τιθέμεσθα καὶ ἱστία νηὶ μελαίνῃ,
urn:cts:greekLit:tlg0012.tlg002.murray:11.4#ἐν δὲ τὰ μῆλα λαβόντες ἐβήσαμεν, ἂν δὲ καὶ αὐτοὶ
urn:cts:greekLit:tlg0012.tlg002.murray:11.5#βαίνομεν ἀχνύμενοι θαλερὸν κατὰ δάκρυ χέοντες.
urn:cts:greekLit:tlg0012.tlg002.murray:11.6#ἡμῖν δʼ αὖ κατόπισθε νεὸς κυανοπρῴροιο
urn:cts:greekLit:tlg0012.tlg002.murray:11.7#ἴκμενον οὖρον ἵει πλησίστιον, ἐσθλὸν ἑταῖρον,
urn:cts:greekLit:tlg0012.tlg002.murray:11.8#Κίρκη εὐπλόκαμος, δεινὴ θεὸς αὐδήεσσα.
urn:cts:greekLit:tlg0012.tlg002.murray:11.9#ἡμεῖς δʼ ὅπλα ἕκαστα πονησάμενοι κατὰ νῆα
urn:cts:greekLit:tlg0012.tlg002.murray:11.10#ἥμεθα· τὴν δʼ ἄνεμός τε κυβερνήτης τʼ ἴθυνε.
urn:cts:greekLit:tlg0012.tlg002.murray:11.11#τῆς δὲ πανημερίης τέταθʼ ἱστία ποντοπορούσης·
urn:cts:greekLit:tlg0012.tlg002.murray:11.12#δύσετό τʼ ἠέλιος σκιόωντό τε πᾶσαι ἀγυιαί.
urn:cts:greekLit:tlg0012.tlg002.murray:11.13#ἡ δʼ ἐς πείραθʼ ἵκανε βαθυρρόου Ὠκεανοῖο.
urn:cts:greekLit:tlg0012.tlg002.murray:11.14#ἔνθα δὲ Κιμμερίων ἀνδρῶν δῆμός τε πόλις τε,
urn:cts:greekLit:tlg0012.tlg002.murray:11.15#ἠέρι καὶ νεφέλῃ κεκαλυμμένοι· οὐδέ ποτʼ αὐτοὺς
urn:cts:greekLit:tlg0012.tlg002.murray:11.16#ἠέλιος φαέθων καταδέρκεται ἀκτίνεσσιν,
urn:cts:greekLit:tlg0012.tlg002.murray:11.17#οὔθʼ ὁπότʼ ἂν στείχῃσι πρὸς οὐρανὸν ἀστερόεντα,
urn:cts:greekLit:tlg0012.tlg002.murray:11.18#οὔθʼ ὅτʼ ἂν ἂψ ἐπὶ γαῖαν ἀπʼ οὐρανόθεν προτράπηται,
urn:cts:greekLit:tlg0012.tlg002.murray:11.19#ἀλλʼ ἐπὶ νὺξ ὀλοὴ τέταται δειλοῖσι βροτοῖσι.
urn:cts:greekLit:tlg0012.tlg002.murray:11.20#νῆα μὲν ἔνθʼ ἐλθόντες ἐκέλσαμεν,  ἐκ δὲ τὰ μῆλα
urn:cts:greekLit:tlg0012.tlg002.murray:11.21#εἱλόμεθʼ· αὐτοὶ δʼ αὖτε παρὰ ῥόον Ὠκεανοῖο
urn:cts:greekLit:tlg0012.tlg002.murray:11.22#ᾔομεν, ὄφρʼ ἐς χῶρον ἀφικόμεθʼ, ὃν φράσε Κίρκη.
urn:cts:greekLit:tlg0012.tlg002.murray:11.23#ἔνθʼ ἱερήια μὲν Περιμήδης Εὐρύλοχός τε
urn:cts:greekLit:tlg0012.tlg002.murray:11.24#ἔσχον· ἐγὼ δʼ ἄορ ὀξὺ ἐρυσσάμενος παρὰ μηροῦ
urn:cts:greekLit:tlg0012.tlg002.murray:11.25#βόθρον ὄρυξʼ ὅσσον τε πυγούσιον ἔνθα καὶ ἔνθα,
urn:cts:greekLit:tlg0012.tlg002.murray:11.26#ἀμφʼ αὐτῷ δὲ χοὴν χεόμην πᾶσιν νεκύεσσι,
urn:cts:greekLit:tlg0012.tlg002.murray:11.27#πρῶτα μελικρήτῳ, μετέπειτα δὲ ἡδέι οἴνῳ,
urn:cts:greekLit:tlg0012.tlg002.murray:11.28#τὸ τρίτον αὖθʼ ὕδατι· ἐπὶ δʼ ἄλφιτα λευκὰ πάλυνον.
urn:cts:greekLit:tlg0012.tlg002.murray:11.29#πολλὰ δὲ γουνούμην νεκύων ἀμενηνὰ κάρηνα,
urn:cts:greekLit:tlg0012.tlg002.murray:11.30#ἐλθὼν εἰς Ἰθάκην στεῖραν βοῦν,  ἥ τις ἀρίστη,
urn:cts:greekLit:tlg0012.tlg002.murray:11.31#ῥέξειν ἐν μεγάροισι πυρήν τʼ ἐμπλησέμεν ἐσθλῶν,
urn:cts:greekLit:tlg0012.tlg002.murray:11.32#Τειρεσίῃ δʼ ἀπάνευθεν ὄιν ἱερευσέμεν οἴῳ
urn:cts:greekLit:tlg0012.tlg002.murray:11.33#παμμέλανʼ, ὃς μήλοισι μεταπρέπει ἡμετέροισι.
urn:cts:greekLit:tlg0012.tlg002.murray:11.34#τοὺς δʼ ἐπεὶ εὐχωλῇσι λιτῇσί τε, ἔθνεα νεκρῶν,
urn:cts:greekLit:tlg0012.tlg002.murray:11.35#ἐλλισάμην,  τὰ δὲ μῆλα λαβὼν ἀπεδειροτόμησα
urn:cts:greekLit:tlg0012.tlg002.murray:11.36#ἐς βόθρον, ῥέε δʼ αἷμα κελαινεφές· αἱ δʼ ἀγέροντο
urn:cts:greekLit:tlg0012.tlg002.murray:11.37#ψυχαὶ ὑπὲξ Ἐρέβευς νεκύων κατατεθνηώτων.
urn:cts:greekLit:tlg0012.tlg002.murray:11.38#νύμφαι τʼ ἠίθεοί τε πολύτλητοί τε γέροντες
urn:cts:greekLit:tlg0012.tlg002.murray:11.39#παρθενικαί τʼ ἀταλαὶ νεοπενθέα θυμὸν ἔχουσαι,
urn:cts:greekLit:tlg0012.tlg002.murray:11.40#πολλοὶ δʼ οὐτάμενοι χαλκήρεσιν ἐγχείῃσιν,
urn:cts:greekLit:tlg0012.tlg002.murray:11.41#ἄνδρες ἀρηίφατοι βεβροτωμένα τεύχεʼ ἔχοντες·
urn:cts:greekLit:tlg0012.tlg002.murray:11.42#οἳ πολλοὶ περὶ βόθρον ἐφοίτων ἄλλοθεν ἄλλος
urn:cts:greekLit:tlg0012.tlg002.murray:11.43#θεσπεσίῃ ἰαχῇ· ἐμὲ δὲ χλωρὸν δέος ᾕρει.
urn:cts:greekLit:tlg0012.tlg002.murray:11.44#δὴ τότʼ ἔπειθʼ ἑτάροισιν ἐποτρύνας ἐκέλευσα
urn:cts:greekLit:tlg0012.tlg002.murray:11.45#μῆλα,  τὰ δὴ κατέκειτʼ ἐσφαγμένα νηλέι χαλκῷ,
urn:cts:greekLit:tlg0012.tlg002.murray:11.46#δείραντας κατακῆαι, ἐπεύξασθαι δὲ θεοῖσιν,
urn:cts:greekLit:tlg0012.tlg002.murray:11.47#ἰφθίμῳ τʼ Ἀΐδῃ καὶ ἐπαινῇ Περσεφονείῃ·
urn:cts:greekLit:tlg0012.tlg002.murray:11.48#αὐτὸς δὲ ξίφος ὀξὺ ἐρυσσάμενος παρὰ μηροῦ
urn:cts:greekLit:tlg0012.tlg002.murray:11.49#ἥμην, οὐδʼ εἴων νεκύων ἀμενηνὰ κάρηνα
urn:cts:greekLit:tlg0012.tlg002.murray:11.50#αἵματος ἆσσον ἴμεν,  πρὶν Τειρεσίαο πυθέσθαι.
urn:cts:greekLit:tlg0012.tlg002.murray:11.51#πρώτη δὲ ψυχὴ Ἐλπήνορος ἦλθεν ἑταίρου·
urn:cts:greekLit:tlg0012.tlg002.murray:11.52#οὐ γάρ πω ἐτέθαπτο ὑπὸ χθονὸς εὐρυοδείης·
urn:cts:greekLit:tlg0012.tlg002.murray:11.53#σῶμα γὰρ ἐν Κίρκης μεγάρῳ κατελείπομεν ἡμεῖς
urn:cts:greekLit:tlg0012.tlg002.murray:11.54#ἄκλαυτον καὶ ἄθαπτον, ἐπεὶ πόνος ἄλλος ἔπειγε.
urn:cts:greekLit:tlg0012.tlg002.murray:11.55#τὸν μὲν ἐγὼ δάκρυσα ἰδὼν ἐλέησά τε θυμῷ,
urn:cts:greekLit:tlg0012.tlg002.murray:11.56#καί μιν φωνήσας ἔπεα πτερόεντα προσηύδων·
urn:cts:greekLit:tlg0012.tlg002.murray:11.57#Ἐλπῆνορ, πῶς ἦλθες ὑπὸ ζόφον ἠερόεντα;
urn:cts:greekLit:tlg0012.tlg002.murray:11.58#ἔφθης πεζὸς ἰὼν ἢ ἐγὼ σὺν νηὶ μελαίνῃ.
urn:cts:greekLit:tlg0012.tlg002.murray:11.59#ὣς ἐφάμην, ὁ δέ μʼ οἰμώξας ἠμείβετο μύθῳ·
urn:cts:greekLit:tlg0012.tlg002.murray:11.60#διογενὲς Λαερτιάδη,  πολυμήχανʼ Ὀδυσσεῦ,
urn:cts:greekLit:tlg0012.tlg002.murray:11.61#ἆσέ με δαίμονος αἶσα κακὴ καὶ ἀθέσφατος οἶνος.
urn:cts:greekLit:tlg0012.tlg002.murray:11.62#Κίρκης δʼ ἐν μεγάρῳ καταλέγμενος οὐκ ἐνόησα
urn:cts:greekLit:tlg0012.tlg002.murray:11.63#ἄψορρον καταβῆναι ἰὼν ἐς κλίμακα μακρήν,
urn:cts:greekLit:tlg0012.tlg002.murray:11.64#ἀλλὰ καταντικρὺ τέγεος πέσον· ἐκ δέ μοι αὐχὴν
urn:cts:greekLit:tlg0012.tlg002.murray:11.65#ἀστραγάλων ἐάγη,  ψυχὴ δʼ Ἄϊδόσδε κατῆλθε.
urn:cts:greekLit:tlg0012.tlg002.murray:11.66#νῦν δέ σε τῶν ὄπιθεν γουνάζομαι, οὐ παρεόντων,
urn:cts:greekLit:tlg0012.tlg002.murray:11.67#πρός τʼ ἀλόχου καὶ πατρός, ὅ σʼ ἔτρεφε τυτθὸν ἐόντα,
urn:cts:greekLit:tlg0012.tlg002.murray:11.68#Τηλεμάχου θʼ, ὃν μοῦνον ἐνὶ μεγάροισιν ἔλειπες·
urn:cts:greekLit:tlg0012.tlg002.murray:11.69#οἶδα γὰρ ὡς ἐνθένδε κιὼν δόμου ἐξ Ἀίδαο
urn:cts:greekLit:tlg0012.tlg002.murray:11.70#νῆσον ἐς Αἰαίην σχήσεις ἐυεργέα νῆα·
urn:cts:greekLit:tlg0012.tlg002.murray:11.71#ἔνθα σʼ ἔπειτα, ἄναξ, κέλομαι μνήσασθαι ἐμεῖο.
urn:cts:greekLit:tlg0012.tlg002.murray:11.72#μή μʼ ἄκλαυτον ἄθαπτον ἰὼν ὄπιθεν καταλείπειν
urn:cts:greekLit:tlg0012.tlg002.murray:11.73#νοσφισθείς, μή τοί τι θεῶν μήνιμα γένωμαι,
urn:cts:greekLit:tlg0012.tlg002.murray:11.74#ἀλλά με κακκῆαι σὺν τεύχεσιν, ἅσσα μοι ἔστιν,
urn:cts:greekLit:tlg0012.tlg002.murray:11.75#σῆμά τέ μοι χεῦαι πολιῆς ἐπὶ θινὶ θαλάσσης,
urn:cts:greekLit:tlg0012.tlg002.murray:11.76#ἀνδρὸς δυστήνοιο καὶ ἐσσομένοισι πυθέσθαι.
urn:cts:greekLit:tlg0012.tlg002.murray:11.77#ταῦτά τέ μοι τελέσαι πῆξαί τʼ ἐπὶ τύμβῳ ἐρετμόν,
urn:cts:greekLit:tlg0012.tlg002.murray:11.78#τῷ καὶ ζωὸς ἔρεσσον ἐὼν μετʼ ἐμοῖς ἑτάροισιν.
urn:cts:greekLit:tlg0012.tlg002.murray:11.79#ὣς ἔφατʼ, αὐτὰρ ἐγώ μιν ἀμειβόμενος προσέειπον·
urn:cts:greekLit:tlg0012.tlg002.murray:11.80#ταῦτά τοι,  ὦ δύστηνε, τελευτήσω τε καὶ ἔρξω.
urn:cts:greekLit:tlg0012.tlg002.murray:11.81#νῶι μὲν ὣς ἐπέεσσιν ἀμειβομένω στυγεροῖσιν
urn:cts:greekLit:tlg0012.tlg002.murray:11.82#ἥμεθʼ, ἐγὼ μὲν ἄνευθεν ἐφʼ αἵματι φάσγανον ἴσχων,
urn:cts:greekLit:tlg0012.tlg002.murray:11.83#εἴδωλον δʼ ἑτέρωθεν ἑταίρου πόλλʼ ἀγόρευεν·
urn:cts:greekLit:tlg0012.tlg002.murray:11.84#ἦλθε δʼ ἐπὶ ψυχὴ μητρὸς κατατεθνηυίης,
urn:cts:greekLit:tlg0012.tlg002.murray:11.85#Αὐτολύκου θυγάτηρ μεγαλήτορος Ἀντίκλεια,
urn:cts:greekLit:tlg0012.tlg002.murray:11.86#τὴν ζωὴν κατέλειπον ἰὼν εἰς Ἴλιον ἱρήν.
urn:cts:greekLit:tlg0012.tlg002.murray:11.87#τὴν μὲν ἐγὼ δάκρυσα ἰδὼν ἐλέησά τε θυμῷ·
urn:cts:greekLit:tlg0012.tlg002.murray:11.88#ἀλλʼ οὐδʼ ὣς εἴων προτέρην, πυκινόν περ ἀχεύων,
urn:cts:greekLit:tlg0012.tlg002.murray:11.89#αἵματος ἆσσον ἴμεν, πρὶν Τειρεσίαο πυθέσθαι.
urn:cts:greekLit:tlg0012.tlg002.murray:11.90#ἦλθε δʼ ἐπὶ ψυχὴ Θηβαίου Τειρεσίαο
urn:cts:greekLit:tlg0012.tlg002.murray:11.91#χρύσεον σκῆπτρον ἔχων, ἐμὲ δʼ ἔγνω καὶ προσέειπεν·
urn:cts:greekLit:tlg0012.tlg002.murray:11.92#διογενὲς Λαερτιάδη, πολυμήχανʼ Ὀδυσσεῦ,
urn:cts:greekLit:tlg0012.tlg002.murray:11.93#τίπτʼ αὖτʼ, ὦ δύστηνε, λιπὼν φάος ἠελίοιο
urn:cts:greekLit:tlg0012.tlg002.murray:11.94#ἤλυθες, ὄφρα ἴδῃ νέκυας καὶ ἀτερπέα χῶρον;
urn:cts:greekLit:tlg0012.tlg002.murray:11.95#ἀλλʼ ἀποχάζεο βόθρου,  ἄπισχε δὲ φάσγανον ὀξύ,
urn:cts:greekLit:tlg0012.tlg002.murray:11.96#αἵματος ὄφρα πίω καί τοι νημερτέα εἴπω.
urn:cts:greekLit:tlg0012.tlg002.murray:11.97#ὣς φάτʼ, ἐγὼ δʼ ἀναχασσάμενος ξίφος ἀργυρόηλον
urn:cts:greekLit:tlg0012.tlg002.murray:11.98#κουλεῷ ἐγκατέπηξʼ. ὁ δʼ ἐπεὶ πίεν αἷμα κελαινόν,
urn:cts:greekLit:tlg0012.tlg002.murray:11.99#καὶ τότε δή μʼ ἐπέεσσι προσηύδα μάντις ἀμύμων·
urn:cts:greekLit:tlg0012.tlg002.murray:11.100#νόστον δίζηαι μελιηδέα,  φαίδιμʼ Ὀδυσσεῦ·
urn:cts:greekLit:tlg0012.tlg002.murray:11.101#τὸν δέ τοι ἀργαλέον θήσει θεός· οὐ γὰρ ὀίω
urn:cts:greekLit:tlg0012.tlg002.murray:11.102#λήσειν ἐννοσίγαιον, ὅ τοι κότον ἔνθετο θυμῷ
urn:cts:greekLit:tlg0012.tlg002.murray:11.103#χωόμενος ὅτι οἱ υἱὸν φίλον ἐξαλάωσας.
urn:cts:greekLit:tlg0012.tlg002.murray:11.104#ἀλλʼ ἔτι μέν κε καὶ ὣς κακά περ πάσχοντες ἵκοισθε,
urn:cts:greekLit:tlg0012.tlg002.murray:11.105#αἴ κʼ ἐθέλῃς σὸν θυμὸν ἐρυκακέειν καὶ ἑταίρων,
urn:cts:greekLit:tlg0012.tlg002.murray:11.106#ὁππότε κε πρῶτον πελάσῃς ἐυεργέα νῆα
urn:cts:greekLit:tlg0012.tlg002.murray:11.107#Θρινακίῃ νήσῳ, προφυγὼν ἰοειδέα πόντον,
urn:cts:greekLit:tlg0012.tlg002.murray:11.108#βοσκομένας δʼ εὕρητε βόας καὶ ἴφια μῆλα
urn:cts:greekLit:tlg0012.tlg002.murray:11.109#Ἠελίου, ὃς πάντʼ ἐφορᾷ καὶ πάντʼ ἐπακούει.
urn:cts:greekLit:tlg0012.tlg002.murray:11.110#τὰς εἰ μέν κʼ ἀσινέας ἐάᾳς νόστου τε μέδηαι,
urn:cts:greekLit:tlg0012.tlg002.murray:11.111#καί κεν ἔτʼ εἰς Ἰθάκην κακά περ πάσχοντες ἵκοισθε·
urn:cts:greekLit:tlg0012.tlg002.murray:11.112#εἰ δέ κε σίνηαι, τότε τοι τεκμαίρομʼ ὄλεθρον,
urn:cts:greekLit:tlg0012.tlg002.murray:11.113#νηί τε καὶ ἑτάροις. αὐτὸς δʼ εἴ πέρ κεν ἀλύξῃς,
urn:cts:greekLit:tlg0012.tlg002.murray:11.114#ὀψὲ κακῶς νεῖαι, ὀλέσας ἄπο πάντας ἑταίρους,
urn:cts:greekLit:tlg0012.tlg002.murray:11.115#νηὸς ἐπʼ ἀλλοτρίης· δήεις δʼ ἐν πήματα οἴκῳ,
urn:cts:greekLit:tlg0012.tlg002.murray:11.116#ἄνδρας ὑπερφιάλους, οἵ τοι βίοτον κατέδουσι
urn:cts:greekLit:tlg0012.tlg002.murray:11.117#μνώμενοι ἀντιθέην ἄλοχον καὶ ἕδνα διδόντες.
urn:cts:greekLit:tlg0012.tlg002.murray:11.118#ἀλλʼ ἦ τοι κείνων γε βίας ἀποτίσεαι ἐλθών·
urn:cts:greekLit:tlg0012.tlg002.murray:11.119#αὐτὰρ ἐπὴν μνηστῆρας ἐνὶ μεγάροισι τεοῖσι
urn:cts:greekLit:tlg0012.tlg002.murray:11.120#κτείνῃς ἠὲ δόλῳ ἢ ἀμφαδὸν ὀξέι χαλκῷ,
urn:cts:greekLit:tlg0012.tlg002.murray:11.121#ἔρχεσθαι δὴ ἔπειτα λαβὼν ἐυῆρες ἐρετμόν,
urn:cts:greekLit:tlg0012.tlg002.murray:11.122#εἰς ὅ κε τοὺς ἀφίκηαι οἳ οὐκ ἴσασι θάλασσαν
urn:cts:greekLit:tlg0012.tlg002.murray:11.123#ἀνέρες, οὐδέ θʼ ἅλεσσι μεμιγμένον εἶδαρ ἔδουσιν·
urn:cts:greekLit:tlg0012.tlg002.murray:11.124#οὐδʼ ἄρα τοί γʼ ἴσασι νέας φοινικοπαρῄους
urn:cts:greekLit:tlg0012.tlg002.murray:11.125#οὐδʼ ἐυήρεʼ ἐρετμά,  τά τε πτερὰ νηυσὶ πέλονται.
urn:cts:greekLit:tlg0012.tlg002.murray:11.126#σῆμα δέ τοι ἐρέω μάλʼ ἀριφραδές, οὐδέ σε λήσει·
urn:cts:greekLit:tlg0012.tlg002.murray:11.127#ὁππότε κεν δή τοι συμβλήμενος ἄλλος ὁδίτης
urn:cts:greekLit:tlg0012.tlg002.murray:11.128#φήῃ ἀθηρηλοιγὸν ἔχειν ἀνὰ φαιδίμῳ ὤμῳ,
urn:cts:greekLit:tlg0012.tlg002.murray:11.129#καὶ τότε δὴ γαίῃ πήξας ἐυῆρες ἐρετμόν,
urn:cts:greekLit:tlg0012.tlg002.murray:11.130#ῥέξας ἱερὰ καλὰ Ποσειδάωνι ἄνακτι,
urn:cts:greekLit:tlg0012.tlg002.murray:11.131#ἀρνειὸν ταῦρόν τε συῶν τʼ ἐπιβήτορα κάπρον,
urn:cts:greekLit:tlg0012.tlg002.murray:11.132#οἴκαδʼ ἀποστείχειν ἔρδειν θʼ ἱερᾶς ἑκατόμβας
urn:cts:greekLit:tlg0012.tlg002.murray:11.133#ἀθανάτοισι θεοῖσι, τοὶ οὐρανὸν εὐρὺν ἔχουσι,
urn:cts:greekLit:tlg0012.tlg002.murray:11.134#πᾶσι μάλʼ ἑξείης. θάνατος δέ τοι ἐξ ἁλὸς αὐτῷ
urn:cts:greekLit:tlg0012.tlg002.murray:11.135#ἀβληχρὸς μάλα τοῖος ἐλεύσεται,  ὅς κέ σε πέφνῃ
urn:cts:greekLit:tlg0012.tlg002.murray:11.136#γήραι ὕπο λιπαρῷ ἀρημένον· ἀμφὶ δὲ λαοὶ
urn:cts:greekLit:tlg0012.tlg002.murray:11.137#ὄλβιοι ἔσσονται. τὰ δέ τοι νημερτέα εἴρω.
urn:cts:greekLit:tlg0012.tlg002.murray:11.138#ὣς ἔφατʼ, αὐτὰρ ἐγώ μιν ἀμειβόμενος προσέειπον·
urn:cts:greekLit:tlg0012.tlg002.murray:11.139#Τειρεσίη, τὰ μὲν ἄρ που ἐπέκλωσαν θεοὶ αὐτοί.
urn:cts:greekLit:tlg0012.tlg002.murray:11.140#ἀλλʼ ἄγε μοι τόδε εἰπὲ καὶ ἀτρεκέως κατάλεξον·
urn:cts:greekLit:tlg0012.tlg002.murray:11.141#μητρὸς τήνδʼ ὁρόω ψυχὴν κατατεθνηυίης·
urn:cts:greekLit:tlg0012.tlg002.murray:11.142#ἡ δʼ ἀκέουσʼ ἧσται σχεδὸν αἵματος, οὐδʼ ἑὸν υἱὸν
urn:cts:greekLit:tlg0012.tlg002.murray:11.143#ἔτλη ἐσάντα ἰδεῖν οὐδὲ προτιμυθήσασθαι.
urn:cts:greekLit:tlg0012.tlg002.murray:11.144#εἰπέ, ἄναξ, πῶς κέν με ἀναγνοίη τὸν ἐόντα;
urn:cts:greekLit:tlg0012.tlg002.murray:11.145#ὣς ἐφάμην, ὁ δέ μʼ αὐτίκʼ ἀμειβόμενος προσέειπεν·
urn:cts:greekLit:tlg0012.tlg002.murray:11.146#ῥηΐδιόν τοι ἔπος ἐρέω καὶ ἐπὶ φρεσὶ θήσω.
urn:cts:greekLit:tlg0012.tlg002.murray:11.147#ὅν τινα μέν κεν ἐᾷς νεκύων κατατεθνηώτων
urn:cts:greekLit:tlg0012.tlg002.murray:11.148#αἵματος ἆσσον ἴμεν, ὁ δέ τοι νημερτὲς ἐνίψει·
urn:cts:greekLit:tlg0012.tlg002.murray:11.149#ᾧ δέ κʼ ἐπιφθονέῃς, ὁ δέ τοι πάλιν εἶσιν ὀπίσσω.
urn:cts:greekLit:tlg0012.tlg002.murray:11.150#ὣς φαμένη ψυχὴ μὲν ἔβη δόμον Ἄϊδος εἴσω
urn:cts:greekLit:tlg0012.tlg002.murray:11.151#Τειρεσίαο ἄνακτος, ἐπεὶ κατὰ θέσφατʼ ἔλεξεν·
urn:cts:greekLit:tlg0012.tlg002.murray:11.152#αὐτὰρ ἐγὼν αὐτοῦ μένον ἔμπεδον, ὄφρʼ ἐπὶ μήτηρ
urn:cts:greekLit:tlg0012.tlg002.murray:11.153#ἤλυθε καὶ πίεν αἷμα κελαινεφές· αὐτίκα δʼ ἔγνω,
urn:cts:greekLit:tlg0012.tlg002.murray:11.154#καί μʼ ὀλοφυρομένη ἔπεα πτερόεντα προσηύδα·
urn:cts:greekLit:tlg0012.tlg002.murray:11.155#τέκνον ἐμόν,  πῶς ἦλθες ὑπὸ ζόφον ἠερόεντα
urn:cts:greekLit:tlg0012.tlg002.murray:11.156#ζωὸς ἐών; χαλεπὸν δὲ τάδε ζωοῖσιν ὁρᾶσθαι.
urn:cts:greekLit:tlg0012.tlg002.murray:11.157#μέσσῳ γὰρ μεγάλοι ποταμοὶ καὶ δεινὰ ῥέεθρα,
urn:cts:greekLit:tlg0012.tlg002.murray:11.158#Ὠκεανὸς μὲν πρῶτα, τὸν οὔ πως ἔστι περῆσαι
urn:cts:greekLit:tlg0012.tlg002.murray:11.159#πεζὸν ἐόντʼ, ἢν μή τις ἔχῃ ἐυεργέα νῆα.
urn:cts:greekLit:tlg0012.tlg002.murray:11.160#ἦ νῦν δὴ Τροίηθεν ἀλώμενος ἐνθάδʼ ἱκάνεις
urn:cts:greekLit:tlg0012.tlg002.murray:11.161#νηί τε καὶ ἑτάροισι πολὺν χρόνον; οὐδέ πω ἦλθες
urn:cts:greekLit:tlg0012.tlg002.murray:11.162#εἰς Ἰθάκην, οὐδʼ εἶδες ἐνὶ μεγάροισι γυναῖκα;
urn:cts:greekLit:tlg0012.tlg002.murray:11.163#ὣς ἔφατʼ, αὐτὰρ ἐγώ μιν ἀμειβόμενος προσέειπον·
urn:cts:greekLit:tlg0012.tlg002.murray:11.164#μῆτερ ἐμή, χρειώ με κατήγαγεν εἰς Ἀίδαο
urn:cts:greekLit:tlg0012.tlg002.murray:11.165#ψυχῇ χρησόμενον Θηβαίου Τειρεσίαο·
urn:cts:greekLit:tlg0012.tlg002.murray:11.166#οὐ γάρ πω σχεδὸν ἦλθον Ἀχαιΐδος, οὐδέ πω ἁμῆς
urn:cts:greekLit:tlg0012.tlg002.murray:11.167#γῆς ἐπέβην, ἀλλʼ αἰὲν ἔχων ἀλάλημαι ὀιζύν,
urn:cts:greekLit:tlg0012.tlg002.murray:11.168#ἐξ οὗ τὰ πρώτισθʼ ἑπόμην Ἀγαμέμνονι δίῳ
urn:cts:greekLit:tlg0012.tlg002.murray:11.169#Ἴλιον εἰς ἐύπωλον, ἵνα Τρώεσσι μαχοίμην.
urn:cts:greekLit:tlg0012.tlg002.murray:11.170#ἀλλʼ ἄγε μοι τόδε εἰπὲ καὶ ἀτρεκέως κατάλεξον·
urn:cts:greekLit:tlg0012.tlg002.murray:11.171#τίς νύ σε κὴρ ἐδάμασσε τανηλεγέος θανάτοιο;
urn:cts:greekLit:tlg0012.tlg002.murray:11.172#ἦ δολιχὴ νοῦσος, ἦ Ἄρτεμις ἰοχέαιρα
urn:cts:greekLit:tlg0012.tlg002.murray:11.173#οἷς ἀγανοῖς βελέεσσιν ἐποιχομένη κατέπεφνεν;
urn:cts:greekLit:tlg0012.tlg002.murray:11.174#εἰπὲ δέ μοι πατρός τε καὶ υἱέος, ὃν κατέλειπον,
urn:cts:greekLit:tlg0012.tlg002.murray:11.175#ἢ ἔτι πὰρ κείνοισιν ἐμὸν γέρας,  ἦέ τις ἤδη
urn:cts:greekLit:tlg0012.tlg002.murray:11.176#ἀνδρῶν ἄλλος ἔχει, ἐμὲ δʼ οὐκέτι φασὶ νέεσθαι.
urn:cts:greekLit:tlg0012.tlg002.murray:11.177#εἰπὲ δέ μοι μνηστῆς ἀλόχου βουλήν τε νόον τε,
urn:cts:greekLit:tlg0012.tlg002.murray:11.178#ἠὲ μένει παρὰ παιδὶ καὶ ἔμπεδα πάντα φυλάσσει
urn:cts:greekLit:tlg0012.tlg002.murray:11.179#ἦ ἤδη μιν ἔγημεν Ἀχαιῶν ὅς τις ἄριστος.
urn:cts:greekLit:tlg0012.tlg002.murray:11.180#ὣς ἐφάμην,  ἡ δʼ αὐτίκʼ ἀμείβετο πότνια μήτηρ·
urn:cts:greekLit:tlg0012.tlg002.murray:11.181#καὶ λίην κείνη γε μένει τετληότι θυμῷ
urn:cts:greekLit:tlg0012.tlg002.murray:11.182#σοῖσιν ἐνὶ μεγάροισιν· ὀιζυραὶ δέ οἱ αἰεὶ
urn:cts:greekLit:tlg0012.tlg002.murray:11.183#φθίνουσιν νύκτες τε καὶ ἤματα δάκρυ χεούσῃ.
urn:cts:greekLit:tlg0012.tlg002.murray:11.184#σὸν δʼ οὔ πώ τις ἔχει καλὸν γέρας, ἀλλὰ ἕκηλος
urn:cts:greekLit:tlg0012.tlg002.murray:11.185#Τηλέμαχος τεμένεα νέμεται καὶ δαῖτας ἐίσας
urn:cts:greekLit:tlg0012.tlg002.murray:11.186#δαίνυται, ἃς ἐπέοικε δικασπόλον ἄνδρʼ ἀλεγύνειν·
urn:cts:greekLit:tlg0012.tlg002.murray:11.187#πάντες γὰρ καλέουσι. πατὴρ δὲ σὸς αὐτόθι μίμνει
urn:cts:greekLit:tlg0012.tlg002.murray:11.188#ἀγρῷ, οὐδὲ πόλινδε κατέρχεται. οὐδέ οἱ εὐναὶ
urn:cts:greekLit:tlg0012.tlg002.murray:11.189#δέμνια καὶ χλαῖναι καὶ ῥήγεα σιγαλόεντα,
urn:cts:greekLit:tlg0012.tlg002.murray:11.190#ἀλλʼ ὅ γε χεῖμα μὲν εὕδει ὅθι δμῶες ἐνὶ οἴκῳ,
urn:cts:greekLit:tlg0012.tlg002.murray:11.191#ἐν κόνι ἄγχι πυρός, κακὰ δὲ χροῒ εἵματα εἷται·
urn:cts:greekLit:tlg0012.tlg002.murray:11.192#αὐτὰρ ἐπὴν ἔλθῃσι θέρος τεθαλυῖά τʼ ὀπώρη,
urn:cts:greekLit:tlg0012.tlg002.murray:11.193#πάντῃ οἱ κατὰ γουνὸν ἀλωῆς οἰνοπέδοιο
urn:cts:greekLit:tlg0012.tlg002.murray:11.194#φύλλων κεκλιμένων χθαμαλαὶ βεβλήαται εὐναί.
urn:cts:greekLit:tlg0012.tlg002.murray:11.195#ἔνθʼ ὅ γε κεῖτʼ ἀχέων,  μέγα δὲ φρεσὶ πένθος ἀέξει
urn:cts:greekLit:tlg0012.tlg002.murray:11.196#σὸν νόστον ποθέων, χαλεπὸν δʼ ἐπὶ γῆρας ἱκάνει.
urn:cts:greekLit:tlg0012.tlg002.murray:11.197#οὕτω γὰρ καὶ ἐγὼν ὀλόμην καὶ πότμον ἐπέσπον·
urn:cts:greekLit:tlg0012.tlg002.murray:11.198#οὔτʼ ἐμέ γʼ ἐν μεγάροισιν ἐύσκοπος ἰοχέαιρα
urn:cts:greekLit:tlg0012.tlg002.murray:11.199#οἷς ἀγανοῖς βελέεσσιν ἐποιχομένη κατέπεφνεν,
urn:cts:greekLit:tlg0012.tlg002.murray:11.200#οὔτε τις οὖν μοι νοῦσος ἐπήλυθεν,  ἥ τε μάλιστα
urn:cts:greekLit:tlg0012.tlg002.murray:11.201#τηκεδόνι στυγερῇ μελέων ἐξείλετο θυμόν·
urn:cts:greekLit:tlg0012.tlg002.murray:11.202#ἀλλά με σός τε πόθος σά τε μήδεα, φαίδιμʼ Ὀδυσσεῦ,
urn:cts:greekLit:tlg0012.tlg002.murray:11.203#σή τʼ ἀγανοφροσύνη μελιηδέα θυμὸν ἀπηύρα.
urn:cts:greekLit:tlg0012.tlg002.murray:11.204#ὣς ἔφατʼ, αὐτὰρ ἐγώ γʼ ἔθελον φρεσὶ μερμηρίξας
urn:cts:greekLit:tlg0012.tlg002.murray:11.205#μητρὸς ἐμῆς ψυχὴν ἑλέειν κατατεθνηυίης.
urn:cts:greekLit:tlg0012.tlg002.murray:11.206#τρὶς μὲν ἐφωρμήθην, ἑλέειν τέ με θυμὸς ἀνώγει,
urn:cts:greekLit:tlg0012.tlg002.murray:11.207#τρὶς δέ μοι ἐκ χειρῶν σκιῇ εἴκελον ἢ καὶ ὀνείρῳ
urn:cts:greekLit:tlg0012.tlg002.murray:11.208#ἔπτατʼ. ἐμοὶ δʼ ἄχος ὀξὺ γενέσκετο κηρόθι μᾶλλον,
urn:cts:greekLit:tlg0012.tlg002.murray:11.209#καί μιν φωνήσας ἔπεα πτερόεντα προσηύδων·
urn:cts:greekLit:tlg0012.tlg002.murray:11.210#μῆτερ ἐμή,  τί νύ μʼ οὐ μίμνεις ἑλέειν μεμαῶτα,
urn:cts:greekLit:tlg0012.tlg002.murray:11.211#ὄφρα καὶ εἰν Ἀίδαο φίλας περὶ χεῖρε βαλόντε
urn:cts:greekLit:tlg0012.tlg002.murray:11.212#ἀμφοτέρω κρυεροῖο τεταρπώμεσθα γόοιο;
urn:cts:greekLit:tlg0012.tlg002.murray:11.213#ἦ τί μοι εἴδωλον τόδʼ ἀγαυὴ Περσεφόνεια
urn:cts:greekLit:tlg0012.tlg002.murray:11.214#ὤτρυνʼ, ὄφρʼ ἔτι μᾶλλον ὀδυρόμενος στεναχίζω;
urn:cts:greekLit:tlg0012.tlg002.murray:11.215#ὣς ἐφάμην,  ἡ δʼ αὐτίκʼ ἀμείβετο πότνια μήτηρ·
urn:cts:greekLit:tlg0012.tlg002.murray:11.216#ὤ μοι, τέκνον ἐμόν, περὶ πάντων κάμμορε φωτῶν,
urn:cts:greekLit:tlg0012.tlg002.murray:11.217#οὔ τί σε Περσεφόνεια Διὸς θυγάτηρ ἀπαφίσκει,
urn:cts:greekLit:tlg0012.tlg002.murray:11.218#ἀλλʼ αὕτη δίκη ἐστὶ βροτῶν, ὅτε τίς κε θάνῃσιν·
urn:cts:greekLit:tlg0012.tlg002.murray:11.219#οὐ γὰρ ἔτι σάρκας τε καὶ ὀστέα ἶνες ἔχουσιν,
urn:cts:greekLit:tlg0012.tlg002.murray:11.220#ἀλλὰ τὰ μέν τε πυρὸς κρατερὸν μένος αἰθομένοιο
urn:cts:greekLit:tlg0012.tlg002.murray:11.221#δαμνᾷ, ἐπεί κε πρῶτα λίπῃ λεύκʼ ὀστέα θυμός,
urn:cts:greekLit:tlg0012.tlg002.murray:11.222#ψυχὴ δʼ ἠύτʼ ὄνειρος ἀποπταμένη πεπότηται.
urn:cts:greekLit:tlg0012.tlg002.murray:11.223#ἀλλὰ φόωσδε τάχιστα λιλαίεο· ταῦτα δὲ πάντα
urn:cts:greekLit:tlg0012.tlg002.murray:11.224#ἴσθʼ, ἵνα καὶ μετόπισθε τεῇ εἴπῃσθα γυναικί.
urn:cts:greekLit:tlg0012.tlg002.murray:11.225#νῶι μὲν ὣς ἐπέεσσιν ἀμειβόμεθʼ,  αἱ δὲ γυναῖκες
urn:cts:greekLit:tlg0012.tlg002.murray:11.226#ἤλυθον, ὤτρυνεν γὰρ ἀγαυὴ Περσεφόνεια,
urn:cts:greekLit:tlg0012.tlg002.murray:11.227#ὅσσαι ἀριστήων ἄλοχοι ἔσαν ἠδὲ θύγατρες.
urn:cts:greekLit:tlg0012.tlg002.murray:11.228#αἱ δʼ ἀμφʼ αἷμα κελαινὸν ἀολλέες ἠγερέθοντο,
urn:cts:greekLit:tlg0012.tlg002.murray:11.229#αὐτὰρ ἐγὼ βούλευον ὅπως ἐρέοιμι ἑκάστην.
urn:cts:greekLit:tlg0012.tlg002.murray:11.230#ἥδε δέ μοι κατὰ θυμὸν ἀρίστη φαίνετο βουλή·
urn:cts:greekLit:tlg0012.tlg002.murray:11.231#σπασσάμενος τανύηκες ἄορ παχέος παρὰ μηροῦ
urn:cts:greekLit:tlg0012.tlg002.murray:11.232#οὐκ εἴων πίνειν ἅμα πάσας αἷμα κελαινόν.
urn:cts:greekLit:tlg0012.tlg002.murray:11.233#αἱ δὲ προμνηστῖναι ἐπήισαν, ἠδὲ ἑκάστη
urn:cts:greekLit:tlg0012.tlg002.murray:11.234#ὃν γόνον ἐξαγόρευεν· ἐγὼ δʼ ἐρέεινον ἁπάσας.
urn:cts:greekLit:tlg0012.tlg002.murray:11.235#ἔνθʼ ἦ τοι πρώτην Τυρὼ ἴδον εὐπατέρειαν,
urn:cts:greekLit:tlg0012.tlg002.murray:11.236#ἣ φάτο Σαλμωνῆος ἀμύμονος ἔκγονος εἶναι,
urn:cts:greekLit:tlg0012.tlg002.murray:11.237#φῆ δὲ Κρηθῆος γυνὴ ἔμμεναι Αἰολίδαο·
urn:cts:greekLit:tlg0012.tlg002.murray:11.238#ἣ ποταμοῦ ἠράσσατʼ Ἐνιπῆος θείοιο,
urn:cts:greekLit:tlg0012.tlg002.murray:11.239#ὃς πολὺ κάλλιστος ποταμῶν ἐπὶ γαῖαν ἵησι,
urn:cts:greekLit:tlg0012.tlg002.murray:11.240#καί ῥʼ ἐπʼ Ἐνιπῆος πωλέσκετο καλὰ ῥέεθρα.
urn:cts:greekLit:tlg0012.tlg002.murray:11.241#τῷ δʼ ἄρα εἰσάμενος γαιήοχος ἐννοσίγαιος
urn:cts:greekLit:tlg0012.tlg002.murray:11.242#ἐν προχοῇς ποταμοῦ παρελέξατο δινήεντος·
urn:cts:greekLit:tlg0012.tlg002.murray:11.243#πορφύρεον δʼ ἄρα κῦμα περιστάθη, οὔρεϊ ἶσον,
urn:cts:greekLit:tlg0012.tlg002.murray:11.244#κυρτωθέν, κρύψεν δὲ θεὸν θνητήν τε γυναῖκα.
urn:cts:greekLit:tlg0012.tlg002.murray:11.245#λῦσε δὲ παρθενίην ζώνην,  κατὰ δʼ ὕπνον ἔχευεν.
urn:cts:greekLit:tlg0012.tlg002.murray:11.246#αὐτὰρ ἐπεί ῥʼ ἐτέλεσσε θεὸς φιλοτήσια ἔργα,
urn:cts:greekLit:tlg0012.tlg002.murray:11.247#ἔν τʼ ἄρα οἱ φῦ χειρί, ἔπος τʼ ἔφατʼ ἔκ τʼ ὀνόμαζε·
urn:cts:greekLit:tlg0012.tlg002.murray:11.248#χαῖρε, γύναι, φιλότητι· περιπλομένου δʼ ἐνιαυτοῦ
urn:cts:greekLit:tlg0012.tlg002.murray:11.249#τέξεις ἀγλαὰ τέκνα, ἐπεὶ οὐκ ἀποφώλιοι εὐναὶ
urn:cts:greekLit:tlg0012.tlg002.murray:11.250#ἀθανάτων· σὺ δὲ τοὺς κομέειν ἀτιταλλέμεναί τε.
urn:cts:greekLit:tlg0012.tlg002.murray:11.251#νῦν δʼ ἔρχευ πρὸς δῶμα, καὶ ἴσχεο μηδʼ ὀνομήνῃς·
urn:cts:greekLit:tlg0012.tlg002.murray:11.252#αὐτὰρ ἐγώ τοί εἰμι Ποσειδάων ἐνοσίχθων.
urn:cts:greekLit:tlg0012.tlg002.murray:11.253#ὣς εἰπὼν ὑπὸ πόντον ἐδύσετο κυμαίνοντα.
urn:cts:greekLit:tlg0012.tlg002.murray:11.254#ἡ δʼ ὑποκυσαμένη Πελίην τέκε καὶ Νηλῆα,
urn:cts:greekLit:tlg0012.tlg002.murray:11.255#τὼ κρατερὼ θεράποντε Διὸς μεγάλοιο γενέσθην
urn:cts:greekLit:tlg0012.tlg002.murray:11.256#ἀμφοτέρω· Πελίης μὲν ἐν εὐρυχόρῳ Ἰαωλκῷ
urn:cts:greekLit:tlg0012.tlg002.murray:11.257#ναῖε πολύρρηνος, ὁ δʼ ἄρʼ ἐν Πύλῳ ἠμαθόεντι.
urn:cts:greekLit:tlg0012.tlg002.murray:11.258#τοὺς δʼ ἑτέρους Κρηθῆι τέκεν βασίλεια γυναικῶν,
urn:cts:greekLit:tlg0012.tlg002.murray:11.259#Αἴσονά τʼ ἠδὲ Φέρητʼ Ἀμυθάονά θʼ ἱππιοχάρμην.
urn:cts:greekLit:tlg0012.tlg002.murray:11.260#τὴν δὲ μετʼ Ἀντιόπην ἴδον,  Ἀσωποῖο θύγατρα,
urn:cts:greekLit:tlg0012.tlg002.murray:11.261#ἣ δὴ καὶ Διὸς εὔχετʼ ἐν ἀγκοίνῃσιν ἰαῦσαι,
urn:cts:greekLit:tlg0012.tlg002.murray:11.262#καί ῥʼ ἔτεκεν δύο παῖδʼ, Ἀμφίονά τε Ζῆθόν τε,
urn:cts:greekLit:tlg0012.tlg002.murray:11.263#οἳ πρῶτοι Θήβης ἕδος ἔκτισαν ἑπταπύλοιο,
urn:cts:greekLit:tlg0012.tlg002.murray:11.264#πύργωσάν τʼ, ἐπεὶ οὐ μὲν ἀπύργωτόν γʼ ἐδύναντο
urn:cts:greekLit:tlg0012.tlg002.murray:11.265#ναιέμεν εὐρύχορον Θήβην,  κρατερώ περ ἐόντε.
urn:cts:greekLit:tlg0012.tlg002.murray:11.266#τὴν δὲ μετʼ Ἀλκμήνην ἴδον, Ἀμφιτρύωνος ἄκοιτιν,
urn:cts:greekLit:tlg0012.tlg002.murray:11.267#ἥ ῥʼ Ἡρακλῆα θρασυμέμνονα θυμολέοντα
urn:cts:greekLit:tlg0012.tlg002.murray:11.268#γείνατʼ ἐν ἀγκοίνῃσι Διὸς μεγάλοιο μιγεῖσα·
urn:cts:greekLit:tlg0012.tlg002.murray:11.269#καὶ Μεγάρην, Κρείοντος ὑπερθύμοιο θύγατρα,
urn:cts:greekLit:tlg0012.tlg002.murray:11.270#τὴν ἔχεν Ἀμφιτρύωνος υἱὸς μένος αἰὲν ἀτειρής.
urn:cts:greekLit:tlg0012.tlg002.murray:11.271#μητέρα τʼ Οἰδιπόδαο ἴδον, καλὴν Ἐπικάστην,
urn:cts:greekLit:tlg0012.tlg002.murray:11.272#ἣ μέγα ἔργον ἔρεξεν ἀιδρείῃσι νόοιο
urn:cts:greekLit:tlg0012.tlg002.murray:11.273#γημαμένη ᾧ υἷι· ὁ δʼ ὃν πατέρʼ ἐξεναρίξας
urn:cts:greekLit:tlg0012.tlg002.murray:11.274#γῆμεν· ἄφαρ δʼ ἀνάπυστα θεοὶ θέσαν ἀνθρώποισιν.
urn:cts:greekLit:tlg0012.tlg002.murray:11.275#ἀλλʼ ὁ μὲν ἐν Θήβῃ πολυηράτῳ ἄλγεα πάσχων
urn:cts:greekLit:tlg0012.tlg002.murray:11.276#Καδμείων ἤνασσε θεῶν ὀλοὰς διὰ βουλάς·
urn:cts:greekLit:tlg0012.tlg002.murray:11.277#ἡ δʼ ἔβη εἰς Ἀίδαο πυλάρταο κρατεροῖο,
urn:cts:greekLit:tlg0012.tlg002.murray:11.278#ἁψαμένη βρόχον αἰπὺν ἀφʼ ὑψηλοῖο μελάθρου,
urn:cts:greekLit:tlg0012.tlg002.murray:11.279#ᾧ ἄχεϊ σχομένη· τῷ δʼ ἄλγεα κάλλιπʼ ὀπίσσω
urn:cts:greekLit:tlg0012.tlg002.murray:11.280#πολλὰ μάλʼ,  ὅσσα τε μητρὸς Ἐρινύες ἐκτελέουσιν.
urn:cts:greekLit:tlg0012.tlg002.murray:11.281#καὶ Χλῶριν εἶδον περικαλλέα, τήν ποτε Νηλεὺς
urn:cts:greekLit:tlg0012.tlg002.murray:11.282#γῆμεν ἑὸν διὰ κάλλος, ἐπεὶ πόρε μυρία ἕδνα,
urn:cts:greekLit:tlg0012.tlg002.murray:11.283#ὁπλοτάτην κούρην Ἀμφίονος Ἰασίδαο,
urn:cts:greekLit:tlg0012.tlg002.murray:11.284#ὅς ποτʼ ἐν Ὀρχομενῷ Μινυείῳ ἶφι ἄνασσεν·
urn:cts:greekLit:tlg0012.tlg002.murray:11.285#ἡ δὲ Πύλου βασίλευε,  τέκεν δέ οἱ ἀγλαὰ τέκνα,
urn:cts:greekLit:tlg0012.tlg002.murray:11.286#Νέστορά τε Χρόνιον τε Περικλύμενόν τʼ ἀγέρωχον.
urn:cts:greekLit:tlg0012.tlg002.murray:11.287#τοῖσι δʼ ἐπʼ ἰφθίμην Πηρὼ τέκε, θαῦμα βροτοῖσι,
urn:cts:greekLit:tlg0012.tlg002.murray:11.288#τὴν πάντες μνώοντο περικτίται· οὐδʼ ἄρα Νηλεὺς
urn:cts:greekLit:tlg0012.tlg002.murray:11.289#τῷ ἐδίδου ὃς μὴ ἕλικας βόας εὐρυμετώπους
urn:cts:greekLit:tlg0012.tlg002.murray:11.290#ἐκ Φυλάκης ἐλάσειε βίης Ἰφικληείης
urn:cts:greekLit:tlg0012.tlg002.murray:11.291#ἀργαλέας· τὰς δʼ οἶος ὑπέσχετο μάντις ἀμύμων
urn:cts:greekLit:tlg0012.tlg002.murray:11.292#ἐξελάαν· χαλεπὴ δὲ θεοῦ κατὰ μοῖρα πέδησε,
urn:cts:greekLit:tlg0012.tlg002.murray:11.293#δεσμοί τʼ ἀργαλέοι καὶ βουκόλοι ἀγροιῶται.
urn:cts:greekLit:tlg0012.tlg002.murray:11.294#ἀλλʼ ὅτε δὴ μῆνές τε καὶ ἡμέραι ἐξετελεῦντο
urn:cts:greekLit:tlg0012.tlg002.murray:11.295#ἂψ περιτελλομένου ἔτεος καὶ ἐπήλυθον ὧραι,
urn:cts:greekLit:tlg0012.tlg002.murray:11.296#καὶ τότε δή μιν ἔλυσε βίη Ἰφικληείη,
urn:cts:greekLit:tlg0012.tlg002.murray:11.297#θέσφατα πάντʼ εἰπόντα· Διὸς δʼ ἐτελείετο βουλή.
urn:cts:greekLit:tlg0012.tlg002.murray:11.298#καὶ Λήδην εἶδον, τὴν Τυνδαρέου παράκοιτιν,
urn:cts:greekLit:tlg0012.tlg002.murray:11.299#ἥ ῥʼ ὑπὸ Τυνδαρέῳ κρατερόφρονε γείνατο παῖδε,
urn:cts:greekLit:tlg0012.tlg002.murray:11.300#Κάστορά θʼ ἱππόδαμον καὶ πὺξ ἀγαθὸν Πολυδεύκεα,
urn:cts:greekLit:tlg0012.tlg002.murray:11.301#τοὺς ἄμφω ζωοὺς κατέχει φυσίζοος αἶα·
urn:cts:greekLit:tlg0012.tlg002.murray:11.302#οἳ καὶ νέρθεν γῆς τιμὴν πρὸς Ζηνὸς ἔχοντες
urn:cts:greekLit:tlg0012.tlg002.murray:11.303#ἄλλοτε μὲν ζώουσʼ ἑτερήμεροι, ἄλλοτε δʼ αὖτε
urn:cts:greekLit:tlg0012.tlg002.murray:11.304#τεθνᾶσιν· τιμὴν δὲ λελόγχασιν ἶσα θεοῖσι.
urn:cts:greekLit:tlg0012.tlg002.murray:11.305#τὴν δὲ μετʼ Ἰφιμέδειαν,  Ἀλωῆος παράκοιτιν
urn:cts:greekLit:tlg0012.tlg002.murray:11.306#εἴσιδον, ἣ δὴ φάσκε Ποσειδάωνι μιγῆναι,
urn:cts:greekLit:tlg0012.tlg002.murray:11.307#καί ῥʼ ἔτεκεν δύο παῖδε, μινυνθαδίω δʼ ἐγενέσθην,
urn:cts:greekLit:tlg0012.tlg002.murray:11.308#Ὦτόν τʼ ἀντίθεον τηλεκλειτόν τʼ Ἐφιάλτην,
urn:cts:greekLit:tlg0012.tlg002.murray:11.309#οὓς δὴ μηκίστους θρέψε ζείδωρος ἄρουρα
urn:cts:greekLit:tlg0012.tlg002.murray:11.310#καὶ πολὺ καλλίστους μετά γε κλυτὸν Ὠρίωνα·
urn:cts:greekLit:tlg0012.tlg002.murray:11.311#ἐννέωροι γὰρ τοί γε καὶ ἐννεαπήχεες ἦσαν
urn:cts:greekLit:tlg0012.tlg002.murray:11.312#εὖρος, ἀτὰρ μῆκός γε γενέσθην ἐννεόργυιοι.
urn:cts:greekLit:tlg0012.tlg002.murray:11.313#οἵ ῥα καὶ ἀθανάτοισιν ἀπειλήτην ἐν Ὀλύμπῳ
urn:cts:greekLit:tlg0012.tlg002.murray:11.314#φυλόπιδα στήσειν πολυάικος πολέμοιο.
urn:cts:greekLit:tlg0012.tlg002.murray:11.315#Ὄσσαν ἐπʼ Οὐλύμπῳ μέμασαν θέμεν, αὐτὰρ ἐπʼ Ὄσσῃ
urn:cts:greekLit:tlg0012.tlg002.murray:11.316#Πήλιον εἰνοσίφυλλον,  ἵνʼ οὐρανὸς ἀμβατὸς εἴη.
urn:cts:greekLit:tlg0012.tlg002.murray:11.317#καί νύ κεν ἐξετέλεσσαν, εἰ ἥβης μέτρον ἵκοντο·
urn:cts:greekLit:tlg0012.tlg002.murray:11.318#ἀλλʼ ὄλεσεν Διὸς υἱός, ὃν ἠύκομος τέκε Λητώ,
urn:cts:greekLit:tlg0012.tlg002.murray:11.319#ἀμφοτέρω, πρίν σφωιν ὑπὸ κροτάφοισιν ἰούλους
urn:cts:greekLit:tlg0012.tlg002.murray:11.320#ἀνθῆσαι πυκάσαι τε γένυς ἐυανθέι λάχνῃ.
urn:cts:greekLit:tlg0012.tlg002.murray:11.321#Φαίδρην τε Πρόκριν τε ἴδον καλήν τʼ Ἀριάδνην,
urn:cts:greekLit:tlg0012.tlg002.murray:11.322#κούρην Μίνωος ὀλοόφρονος, ἥν ποτε Θησεὺς
urn:cts:greekLit:tlg0012.tlg002.murray:11.323#ἐκ Κρήτης ἐς γουνὸν Ἀθηνάων ἱεράων
urn:cts:greekLit:tlg0012.tlg002.murray:11.324#ἦγε μέν, οὐδʼ ἀπόνητο· πάρος δέ μιν Ἄρτεμις ἔκτα
urn:cts:greekLit:tlg0012.tlg002.murray:11.325#Δίῃ ἐν ἀμφιρύτῃ Διονύσου μαρτυρίῃσιν.
urn:cts:greekLit:tlg0012.tlg002.murray:11.326#Μαῖράν τε Κλυμένην τε ἴδον στυγερήν τʼ Ἐριφύλην,
urn:cts:greekLit:tlg0012.tlg002.murray:11.327#ἣ χρυσὸν φίλου ἀνδρὸς ἐδέξατο τιμήεντα.
urn:cts:greekLit:tlg0012.tlg002.murray:11.328#πάσας δʼ οὐκ ἂν ἐγὼ μυθήσομαι οὐδʼ ὀνομήνω,
urn:cts:greekLit:tlg0012.tlg002.murray:11.329#ὅσσας ἡρώων ἀλόχους ἴδον ἠδὲ θύγατρας·
urn:cts:greekLit:tlg0012.tlg002.murray:11.330#πρὶν γάρ κεν καὶ νὺξ φθῖτʼ ἄμβροτος.  ἀλλὰ καὶ ὥρη
urn:cts:greekLit:tlg0012.tlg002.murray:11.331#εὕδειν, ἢ ἐπὶ νῆα θοὴν ἐλθόντʼ ἐς ἑταίρους
urn:cts:greekLit:tlg0012.tlg002.murray:11.332#ἢ αὐτοῦ· πομπὴ δὲ θεοῖς ὑμῖν τε μελήσει.
urn:cts:greekLit:tlg0012.tlg002.murray:11.333#ὣς ἔφαθʼ, οἱ δʼ ἄρα πάντες ἀκὴν ἐγένοντο σιωπῇ,
urn:cts:greekLit:tlg0012.tlg002.murray:11.334#κηληθμῷ δʼ ἔσχοντο κατὰ μέγαρα σκιόεντα.
urn:cts:greekLit:tlg0012.tlg002.murray:11.335#τοῖσιν δʼ Ἀρήτη λευκώλενος ἤρχετο μύθων.
urn:cts:greekLit:tlg0012.tlg002.murray:11.336#Φαίηκες, πῶς ὔμμιν ἀνὴρ ὅδε φαίνεται εἶναι
urn:cts:greekLit:tlg0012.tlg002.murray:11.337#εἶδός τε μέγεθός τε ἰδὲ φρένας ἔνδον ἐίσας;
urn:cts:greekLit:tlg0012.tlg002.murray:11.338#ξεῖνος δʼ αὖτʼ ἐμός ἐστιν, ἕκαστος δʼ ἔμμορε τιμῆς·
urn:cts:greekLit:tlg0012.tlg002.murray:11.339#τῷ μὴ ἐπειγόμενοι ἀποπέμπετε, μηδὲ τὰ δῶρα
urn:cts:greekLit:tlg0012.tlg002.murray:11.340#οὕτω χρηίζοντι κολούετε· πολλὰ γὰρ ὑμῖν
urn:cts:greekLit:tlg0012.tlg002.murray:11.341#κτήματʼ ἐνὶ μεγάροισι θεῶν ἰότητι κέονται.
urn:cts:greekLit:tlg0012.tlg002.murray:11.342#τοῖσι δὲ καὶ μετέειπε γέρων ἥρως Ἐχένηος,
urn:cts:greekLit:tlg0012.tlg002.murray:11.343#ὃς δὴ Φαιήκων ἀνδρῶν προγενέστερος ἦεν·
urn:cts:greekLit:tlg0012.tlg002.murray:11.344#ὦ φίλοι, οὐ μὰν ἧμιν ἀπὸ σκοποῦ οὐδʼ ἀπὸ δόξης
urn:cts:greekLit:tlg0012.tlg002.murray:11.345#μυθεῖται βασίλεια περίφρων· ἀλλὰ πίθεσθε.
urn:cts:greekLit:tlg0012.tlg002.murray:11.346#Ἀλκινόου δʼ ἐκ τοῦδʼ ἔχεται ἔργον τε ἔπος τε.
urn:cts:greekLit:tlg0012.tlg002.murray:11.347#τὸν δʼ αὖτʼ Ἀλκίνοος ἀπαμείβετο φώνησέν τε·
urn:cts:greekLit:tlg0012.tlg002.murray:11.348#τοῦτο μὲν οὕτω δὴ ἔσται ἔπος, αἴ κεν ἐγώ γε
urn:cts:greekLit:tlg0012.tlg002.murray:11.349#ζωὸς Φαιήκεσσι φιληρέτμοισιν ἀνάσσω·
urn:cts:greekLit:tlg0012.tlg002.murray:11.350#ξεῖνος δὲ τλήτω μάλα περ νόστοιο χατίζων
urn:cts:greekLit:tlg0012.tlg002.murray:11.351#ἔμπης οὖν ἐπιμεῖναι ἐς αὔριον, εἰς ὅ κε πᾶσαν
urn:cts:greekLit:tlg0012.tlg002.murray:11.352#δωτίνην τελέσω· πομπὴ δʼ ἄνδρεσσι μελήσει
urn:cts:greekLit:tlg0012.tlg002.murray:11.353#πᾶσι, μάλιστα δʼ ἐμοί· τοῦ γὰρ κράτος ἔστʼ ἐνὶ δήμῳ.
urn:cts:greekLit:tlg0012.tlg002.murray:11.354#τὸν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:11.355#Ἀλκίνοε κρεῖον,  πάντων ἀριδείκετε λαῶν,
urn:cts:greekLit:tlg0012.tlg002.murray:11.356#εἴ με καὶ εἰς ἐνιαυτὸν ἀνώγοιτʼ αὐτόθι μίμνειν,
urn:cts:greekLit:tlg0012.tlg002.murray:11.357#πομπὴν δʼ ὀτρύνοιτε καὶ ἀγλαὰ δῶρα διδοῖτε,
urn:cts:greekLit:tlg0012.tlg002.murray:11.358#καὶ κε τὸ βουλοίμην, καί κεν πολὺ κέρδιον εἴη,
urn:cts:greekLit:tlg0012.tlg002.murray:11.359#πλειοτέρῃ σὺν χειρὶ φίλην ἐς πατρίδʼ ἱκέσθαι·
urn:cts:greekLit:tlg0012.tlg002.murray:11.360#καί κʼ αἰδοιότερος καὶ φίλτερος ἀνδράσιν εἴην
urn:cts:greekLit:tlg0012.tlg002.murray:11.361#πᾶσιν, ὅσοι μʼ Ἰθάκηνδε ἰδοίατο νοστήσαντα.
urn:cts:greekLit:tlg0012.tlg002.murray:11.362#τὸν δʼ αὖτʼ Ἀλκίνοος ἀπαμείβετο φώνησέν τε·
urn:cts:greekLit:tlg0012.tlg002.murray:11.363#ὦ Ὀδυσεῦ, τὸ μὲν οὔ τί σʼ ἐίσκομεν εἰσορόωντες,
urn:cts:greekLit:tlg0012.tlg002.murray:11.364#ἠπεροπῆά τʼ ἔμεν καὶ ἐπίκλοπον, οἷά τε πολλοὺς
urn:cts:greekLit:tlg0012.tlg002.murray:11.365#βόσκει γαῖα μέλαινα πολυσπερέας ἀνθρώπους,
urn:cts:greekLit:tlg0012.tlg002.murray:11.366#ψεύδεά τʼ ἀρτύνοντας ὅθεν κέ τις οὐδὲ ἴδοιτο·
urn:cts:greekLit:tlg0012.tlg002.murray:11.367#σοὶ δʼ ἔπι μὲν μορφὴ ἐπέων, ἔνι δὲ φρένες ἐσθλαί.
urn:cts:greekLit:tlg0012.tlg002.murray:11.368#μῦθον δʼ ὡς ὅτʼ ἀοιδὸς ἐπισταμένως κατέλεξας,
urn:cts:greekLit:tlg0012.tlg002.murray:11.369#πάντων τʼ Ἀργείων σέο τʼ αὐτοῦ κήδεα λυγρά.
urn:cts:greekLit:tlg0012.tlg002.murray:11.370#ἀλλʼ ἄγε μοι τόδε εἰπὲ καὶ ἀτρεκέως κατάλεξον,
urn:cts:greekLit:tlg0012.tlg002.murray:11.371#εἴ τινας ἀντιθέων ἑτάρων ἴδες, οἵ τοι ἅμʼ αὐτῷ
urn:cts:greekLit:tlg0012.tlg002.murray:11.372#Ἴλιον εἰς ἅμʼ ἕποντο καὶ αὐτοῦ πότμον ἐπέσπον.
urn:cts:greekLit:tlg0012.tlg002.murray:11.373#νὺξ δʼ ἥδε μάλα μακρή, ἀθέσφατος· οὐδέ πω ὥρη
urn:cts:greekLit:tlg0012.tlg002.murray:11.374#εὕδειν ἐν μεγάρῳ, σὺ δέ μοι λέγε θέσκελα ἔργα.
urn:cts:greekLit:tlg0012.tlg002.murray:11.375#καί κεν ἐς ἠῶ δῖαν ἀνασχοίμην,  ὅτε μοι σὺ
urn:cts:greekLit:tlg0012.tlg002.murray:11.376#τλαίης ἐν μεγάρῳ τὰ σὰ κήδεα μυθήσασθαι.
urn:cts:greekLit:tlg0012.tlg002.murray:11.377#τὸν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:11.378#Ἀλκίνοε κρεῖον, πάντων ἀριδείκετε λαῶν,
urn:cts:greekLit:tlg0012.tlg002.murray:11.379#ὥρη μὲν πολέων μύθων, ὥρη δὲ καὶ ὕπνου·
urn:cts:greekLit:tlg0012.tlg002.murray:11.380#εἰ δʼ ἔτʼ ἀκουέμεναί γε λιλαίεαι,  οὐκ ἂν ἐγώ γε
urn:cts:greekLit:tlg0012.tlg002.murray:11.381#τούτων σοι φθονέοιμι καὶ οἰκτρότερʼ ἄλλʼ ἀγορεύειν,
urn:cts:greekLit:tlg0012.tlg002.murray:11.382#κήδεʼ ἐμῶν ἑτάρων, οἳ δὴ μετόπισθεν ὄλοντο,
urn:cts:greekLit:tlg0012.tlg002.murray:11.383#οἳ Τρώων μὲν ὑπεξέφυγον στονόεσσαν ἀυτήν,
urn:cts:greekLit:tlg0012.tlg002.murray:11.384#ἐν νόστῳ δʼ ἀπόλοντο κακῆς ἰότητι γυναικός.
urn:cts:greekLit:tlg0012.tlg002.murray:11.385#αὐτὰρ ἐπεὶ ψυχὰς μὲν ἀπεσκέδασʼ ἄλλυδις ἄλλῃ
urn:cts:greekLit:tlg0012.tlg002.murray:11.386#ἁγνὴ Περσεφόνεια γυναικῶν θηλυτεράων,
urn:cts:greekLit:tlg0012.tlg002.murray:11.387#ἦλθε δʼ ἐπὶ ψυχὴ Ἀγαμέμνονος Ἀτρεΐδαο
urn:cts:greekLit:tlg0012.tlg002.murray:11.388#ἀχνυμένη· περὶ δʼ ἄλλαι ἀγηγέραθʼ, ὅσσοι ἅμʼ αὐτῷ
urn:cts:greekLit:tlg0012.tlg002.murray:11.389#οἴκῳ ἐν Αἰγίσθοιο θάνον καὶ πότμον ἐπέσπον.
urn:cts:greekLit:tlg0012.tlg002.murray:11.390#ἔγνω δʼ αἶψʼ ἔμʼ ἐκεῖνος,  ἐπεὶ πίεν αἷμα κελαινόν·
urn:cts:greekLit:tlg0012.tlg002.murray:11.391#κλαῖε δʼ ὅ γε λιγέως, θαλερὸν κατὰ δάκρυον εἴβων,
urn:cts:greekLit:tlg0012.tlg002.murray:11.392#πιτνὰς εἰς ἐμὲ χεῖρας, ὀρέξασθαι μενεαίνων·
urn:cts:greekLit:tlg0012.tlg002.murray:11.393#ἀλλʼ οὐ γάρ οἱ ἔτʼ ἦν ἲς ἔμπεδος οὐδέ τι κῖκυς,
urn:cts:greekLit:tlg0012.tlg002.murray:11.394#οἵη περ πάρος ἔσκεν ἐνὶ γναμπτοῖσι μέλεσσι.
urn:cts:greekLit:tlg0012.tlg002.murray:11.395#τὸν μὲν ἐγὼ δάκρυσα ἰδὼν ἐλέησά τε θυμῷ,
urn:cts:greekLit:tlg0012.tlg002.murray:11.396#καί μιν φωνήσας ἔπεα πτερόεντα προσηύδων·
urn:cts:greekLit:tlg0012.tlg002.murray:11.397#Ἀτρεΐδη κύδιστε, ἄναξ ἀνδρῶν Ἀγάμεμνον,
urn:cts:greekLit:tlg0012.tlg002.murray:11.398#τίς νύ σε κὴρ ἐδάμασσε τανηλεγέος θανάτοιο;
urn:cts:greekLit:tlg0012.tlg002.murray:11.399#ἦε σέ γʼ ἐν νήεσσι Ποσειδάων ἐδάμασσεν
urn:cts:greekLit:tlg0012.tlg002.murray:11.400#ὄρσας ἀργαλέων ἀνέμων ἀμέγαρτον ἀυτμήν;
urn:cts:greekLit:tlg0012.tlg002.murray:11.401#ἦέ σʼ ἀνάρσιοι ἄνδρες ἐδηλήσαντʼ ἐπὶ χέρσου
urn:cts:greekLit:tlg0012.tlg002.murray:11.402#βοῦς περιταμνόμενον ἠδʼ οἰῶν πώεα καλά,
urn:cts:greekLit:tlg0012.tlg002.murray:11.403#ἠὲ περὶ πτόλιος μαχεούμενον ἠδὲ γυναικῶν;
urn:cts:greekLit:tlg0012.tlg002.murray:11.404#ὣς ἐφάμην, ὁ δέ μʼ αὐτίκʼ ἀμειβόμενος προσέειπε·
urn:cts:greekLit:tlg0012.tlg002.murray:11.405#διογενὲς Λαερτιάδη,  πολυμήχανʼ Ὀδυσσεῦ,
urn:cts:greekLit:tlg0012.tlg002.murray:11.406#οὔτʼ ἐμέ γʼ ἐν νήεσσι Ποσειδάων ἐδάμασσεν
urn:cts:greekLit:tlg0012.tlg002.murray:11.407#ὄρσας ἀργαλέων ἀνέμων ἀμέγαρτον ἀυτμήν,
urn:cts:greekLit:tlg0012.tlg002.murray:11.408#οὔτε μʼ ἀνάρσιοι ἄνδρες ἐδηλήσαντʼ ἐπὶ χέρσου,
urn:cts:greekLit:tlg0012.tlg002.murray:11.409#ἀλλά μοι Αἴγισθος τεύξας θάνατόν τε μόρον τε
urn:cts:greekLit:tlg0012.tlg002.murray:11.410#ἔκτα σὺν οὐλομένῃ ἀλόχῳ,  οἶκόνδε καλέσσας,
urn:cts:greekLit:tlg0012.tlg002.murray:11.411#δειπνίσσας, ὥς τίς τε κατέκτανε βοῦν ἐπὶ φάτνῃ.
urn:cts:greekLit:tlg0012.tlg002.murray:11.412#ὣς θάνον οἰκτίστῳ θανάτῳ· περὶ δʼ ἄλλοι ἑταῖροι
urn:cts:greekLit:tlg0012.tlg002.murray:11.413#νωλεμέως κτείνοντο σύες ὣς ἀργιόδοντες,
urn:cts:greekLit:tlg0012.tlg002.murray:11.414#οἵ ῥά τʼ ἐν ἀφνειοῦ ἀνδρὸς μέγα δυναμένοιο
urn:cts:greekLit:tlg0012.tlg002.murray:11.415#ἢ γάμῳ ἢ ἐράνῳ ἢ εἰλαπίνῃ τεθαλυίῃ.
urn:cts:greekLit:tlg0012.tlg002.murray:11.416#ἤδη μὲν πολέων φόνῳ ἀνδρῶν ἀντεβόλησας,
urn:cts:greekLit:tlg0012.tlg002.murray:11.417#μουνὰξ κτεινομένων καὶ ἐνὶ κρατερῇ ὑσμίνῃ·
urn:cts:greekLit:tlg0012.tlg002.murray:11.418#ἀλλά κε κεῖνα μάλιστα ἰδὼν ὀλοφύραο θυμῷ,
urn:cts:greekLit:tlg0012.tlg002.murray:11.419#ὡς ἀμφὶ κρητῆρα τραπέζας τε πληθούσας
urn:cts:greekLit:tlg0012.tlg002.murray:11.420#κείμεθʼ ἐνὶ μεγάρῳ,  δάπεδον δʼ ἅπαν αἵματι θῦεν.
urn:cts:greekLit:tlg0012.tlg002.murray:11.421#οἰκτροτάτην δʼ ἤκουσα ὄπα Πριάμοιο θυγατρός,
urn:cts:greekLit:tlg0012.tlg002.murray:11.422#Κασσάνδρης, τὴν κτεῖνε Κλυταιμνήστρη δολόμητις
urn:cts:greekLit:tlg0012.tlg002.murray:11.423#ἀμφʼ ἐμοί, αὐτὰρ ἐγὼ ποτὶ γαίῃ χεῖρας ἀείρων
urn:cts:greekLit:tlg0012.tlg002.murray:11.424#βάλλον ἀποθνήσκων περὶ φασγάνῳ· ἡ δὲ κυνῶπις
urn:cts:greekLit:tlg0012.tlg002.murray:11.425#νοσφίσατʼ,  οὐδέ μοι ἔτλη ἰόντι περ εἰς Ἀίδαο
urn:cts:greekLit:tlg0012.tlg002.murray:11.426#χερσὶ κατʼ ὀφθαλμοὺς ἑλέειν σύν τε στόμʼ ἐρεῖσαι.
urn:cts:greekLit:tlg0012.tlg002.murray:11.427#ὣς οὐκ αἰνότερον καὶ κύντερον ἄλλο γυναικός,
urn:cts:greekLit:tlg0012.tlg002.murray:11.428#ἥ τις δὴ τοιαῦτα μετὰ φρεσὶν ἔργα βάληται·
urn:cts:greekLit:tlg0012.tlg002.murray:11.429#οἷον δὴ καὶ κείνη ἐμήσατο ἔργον ἀεικές,
urn:cts:greekLit:tlg0012.tlg002.murray:11.430#κουριδίῳ τεύξασα πόσει φόνον.  ἦ τοι ἔφην γε
urn:cts:greekLit:tlg0012.tlg002.murray:11.431#ἀσπάσιος παίδεσσιν ἰδὲ δμώεσσιν ἐμοῖσιν
urn:cts:greekLit:tlg0012.tlg002.murray:11.432#οἴκαδʼ ἐλεύσεσθαι· ἡ δʼ ἔξοχα λυγρὰ ἰδυῖα
urn:cts:greekLit:tlg0012.tlg002.murray:11.433#οἷ τε κατʼ αἶσχος ἔχευε καὶ ἐσσομένῃσιν ὀπίσσω
urn:cts:greekLit:tlg0012.tlg002.murray:11.434#θηλυτέρῃσι γυναιξί, καὶ ἥ κʼ ἐυεργὸς ἔῃσιν.
urn:cts:greekLit:tlg0012.tlg002.murray:11.435#ὣς ἔφατʼ, αὐτὰρ ἐγώ μιν ἀμειβόμενος προσέειπον·
urn:cts:greekLit:tlg0012.tlg002.murray:11.436#ὢ πόποι,  ἦ μάλα δὴ γόνον Ἀτρέος εὐρύοπα Ζεὺς
urn:cts:greekLit:tlg0012.tlg002.murray:11.437#ἐκπάγλως ἤχθηρε γυναικείας διὰ βουλὰς
urn:cts:greekLit:tlg0012.tlg002.murray:11.438#ἐξ ἀρχῆς· Ἑλένης μὲν ἀπωλόμεθʼ εἵνεκα πολλοί,
urn:cts:greekLit:tlg0012.tlg002.murray:11.439#σοὶ δὲ Κλυταιμνήστρη δόλον ἤρτυε τηλόθʼ ἐόντι.
urn:cts:greekLit:tlg0012.tlg002.murray:11.440#ὣς ἐφάμην, ὁ δέ μʼ αὐτίκʼ ἀμειβόμενος προσέειπε·
urn:cts:greekLit:tlg0012.tlg002.murray:11.441#τῷ νῦν μή ποτε καὶ σὺ γυναικί περ ἤπιος εἶναι·
urn:cts:greekLit:tlg0012.tlg002.murray:11.442#μή οἱ μῦθον ἅπαντα πιφαυσκέμεν, ὅν κʼ ἐὺ εἰδῇς,
urn:cts:greekLit:tlg0012.tlg002.murray:11.443#ἀλλὰ τὸ μὲν φάσθαι, τὸ δὲ καὶ κεκρυμμένον εἶναι.
urn:cts:greekLit:tlg0012.tlg002.murray:11.444#ἀλλʼ οὐ σοί γʼ, Ὀδυσεῦ, φόνος ἔσσεται ἔκ γε γυναικός·
urn:cts:greekLit:tlg0012.tlg002.murray:11.445#λίην γὰρ πινυτή τε καὶ εὖ φρεσὶ μήδεα οἶδε
urn:cts:greekLit:tlg0012.tlg002.murray:11.446#κούρη Ἰκαρίοιο, περίφρων Πηνελόπεια.
urn:cts:greekLit:tlg0012.tlg002.murray:11.447#ἦ μέν μιν νύμφην γε νέην κατελείπομεν ἡμεῖς
urn:cts:greekLit:tlg0012.tlg002.murray:11.448#ἐρχόμενοι πόλεμόνδε· πάϊς δέ οἱ ἦν ἐπὶ μαζῷ
urn:cts:greekLit:tlg0012.tlg002.murray:11.449#νήπιος, ὅς που νῦν γε μετʼ ἀνδρῶν ἵζει ἀριθμῷ,
urn:cts:greekLit:tlg0012.tlg002.murray:11.450#ὄλβιος· ἦ γὰρ τόν γε πατὴρ φίλος ὄψεται ἐλθών,
urn:cts:greekLit:tlg0012.tlg002.murray:11.451#καὶ κεῖνος πατέρα προσπτύξεται, ἣ θέμις ἐστίν.
urn:cts:greekLit:tlg0012.tlg002.murray:11.452#ἡ δʼ ἐμὴ οὐδέ περ υἷος ἐνιπλησθῆναι ἄκοιτις
urn:cts:greekLit:tlg0012.tlg002.murray:11.453#ὀφθαλμοῖσιν ἔασε· πάρος δέ με πέφνε καὶ αὐτόν.
urn:cts:greekLit:tlg0012.tlg002.murray:11.454#ἄλλο δέ τοι ἐρέω, σὺ δʼ ἐνὶ φρεσὶ βάλλεο σῇσιν·
urn:cts:greekLit:tlg0012.tlg002.murray:11.455#κρύβδην,  μηδʼ ἀναφανδά, φίλην ἐς πατρίδα γαῖαν
urn:cts:greekLit:tlg0012.tlg002.murray:11.456#νῆα κατισχέμεναι· ἐπεὶ οὐκέτι πιστὰ γυναιξίν.
urn:cts:greekLit:tlg0012.tlg002.murray:11.457#ἀλλʼ ἄγε μοι τόδε εἰπὲ καὶ ἀτρεκέως κατάλεξον,
urn:cts:greekLit:tlg0012.tlg002.murray:11.458#εἴ που ἔτι ζώοντος ἀκούετε παιδὸς ἐμοῖο,
urn:cts:greekLit:tlg0012.tlg002.murray:11.459#ἤ που ἐν Ὀρχομενῷ ἢ ἐν Πύλῳ ἠμαθόεντι,
urn:cts:greekLit:tlg0012.tlg002.murray:11.460#ἤ που πὰρ Μενελάῳ ἐνὶ Σπάρτῃ εὐρείῃ·
urn:cts:greekLit:tlg0012.tlg002.murray:11.461#οὐ γάρ πω τέθνηκεν ἐπὶ χθονὶ δῖος Ὀρέστης.
urn:cts:greekLit:tlg0012.tlg002.murray:11.462#ὣς ἔφατʼ, αὐτὰρ ἐγώ μιν ἀμειβόμενος προσέειπον·
urn:cts:greekLit:tlg0012.tlg002.murray:11.463#Ἀτρεΐδη, τί με ταῦτα διείρεαι; οὐδέ τι οἶδα,
urn:cts:greekLit:tlg0012.tlg002.murray:11.464#ζώει ὅ γʼ ἦ τέθνηκε· κακὸν δʼ ἀνεμώλια βάζειν.
urn:cts:greekLit:tlg0012.tlg002.murray:11.465#νῶι μὲν ὣς ἐπέεσσιν ἀμειβομένω στυγεροῖσιν
urn:cts:greekLit:tlg0012.tlg002.murray:11.466#ἕσταμεν ἀχνύμενοι θαλερὸν κατὰ δάκρυ χέοντες·
urn:cts:greekLit:tlg0012.tlg002.murray:11.467#ἦλθε δʼ ἐπὶ ψυχὴ Πηληϊάδεω Ἀχιλῆος
urn:cts:greekLit:tlg0012.tlg002.murray:11.468#καὶ Πατροκλῆος καὶ ἀμύμονος Ἀντιλόχοιο
urn:cts:greekLit:tlg0012.tlg002.murray:11.469#Αἴαντός θʼ, ὃς ἄριστος ἔην εἶδός τε δέμας τε
urn:cts:greekLit:tlg0012.tlg002.murray:11.470#τῶν ἄλλων Δαναῶν μετʼ ἀμύμονα Πηλεΐωνα.
urn:cts:greekLit:tlg0012.tlg002.murray:11.471#ἔγνω δὲ ψυχή με ποδώκεος Αἰακίδαο
urn:cts:greekLit:tlg0012.tlg002.murray:11.472#καί ῥʼ ὀλοφυρομένη ἔπεα πτερόεντα προσηύδα·
urn:cts:greekLit:tlg0012.tlg002.murray:11.473# διογενὲς Λαερτιάδη, πολυμήχανʼ Ὀδυσσεῦ,
urn:cts:greekLit:tlg0012.tlg002.murray:11.474#σχέτλιε, τίπτʼ ἔτι μεῖζον ἐνὶ φρεσὶ μήσεαι ἔργον;
urn:cts:greekLit:tlg0012.tlg002.murray:11.475#πῶς ἔτλης Ἄϊδόσδε κατελθέμεν,  ἔνθα τε νεκροὶ
urn:cts:greekLit:tlg0012.tlg002.murray:11.476#ἀφραδέες ναίουσι, βροτῶν εἴδωλα καμόντων;
urn:cts:greekLit:tlg0012.tlg002.murray:11.477#ὣς ἔφατʼ, αὐτὰρ ἐγώ μιν ἀμειβόμενος προσέειπον·
urn:cts:greekLit:tlg0012.tlg002.murray:11.478#ὦ Ἀχιλεῦ Πηλῆος υἱέ, μέγα φέρτατʼ Ἀχαιῶν,
urn:cts:greekLit:tlg0012.tlg002.murray:11.479#ἦλθον Τειρεσίαο κατὰ χρέος, εἴ τινα βουλὴν
urn:cts:greekLit:tlg0012.tlg002.murray:11.480#εἴποι,  ὅπως Ἰθάκην ἐς παιπαλόεσσαν ἱκοίμην·
urn:cts:greekLit:tlg0012.tlg002.murray:11.481#οὐ γάρ πω σχεδὸν ἦλθον Ἀχαιΐδος, οὐδέ πω ἁμῆς
urn:cts:greekLit:tlg0012.tlg002.murray:11.482#γῆς ἐπέβην, ἀλλʼ αἰὲν ἔχω κακά. σεῖο δʼ, Ἀχιλλεῦ,
urn:cts:greekLit:tlg0012.tlg002.murray:11.483#οὔ τις ἀνὴρ προπάροιθε μακάρτατος οὔτʼ ἄρʼ ὀπίσσω.
urn:cts:greekLit:tlg0012.tlg002.murray:11.484#πρὶν μὲν γάρ σε ζωὸν ἐτίομεν ἶσα θεοῖσιν
urn:cts:greekLit:tlg0012.tlg002.murray:11.485#Ἀργεῖοι,  νῦν αὖτε μέγα κρατέεις νεκύεσσιν
urn:cts:greekLit:tlg0012.tlg002.murray:11.486#ἐνθάδʼ ἐών· τῷ μή τι θανὼν ἀκαχίζευ, Ἀχιλλεῦ.
urn:cts:greekLit:tlg0012.tlg002.murray:11.487#ὣς ἐφάμην, ὁ δέ μʼ αὐτίκʼ ἀμειβόμενος προσέειπε·
urn:cts:greekLit:tlg0012.tlg002.murray:11.488#μὴ δή μοι θάνατόν γε παραύδα, φαίδιμʼ Ὀδυσσεῦ.
urn:cts:greekLit:tlg0012.tlg002.murray:11.489#βουλοίμην κʼ ἐπάρουρος ἐὼν θητευέμεν ἄλλῳ,
urn:cts:greekLit:tlg0012.tlg002.murray:11.490#ἀνδρὶ παρʼ ἀκλήρῳ,  ᾧ μὴ βίοτος πολὺς εἴη,
urn:cts:greekLit:tlg0012.tlg002.murray:11.491#ἢ πᾶσιν νεκύεσσι καταφθιμένοισιν ἀνάσσειν.
urn:cts:greekLit:tlg0012.tlg002.murray:11.492#ἀλλʼ ἄγε μοι τοῦ παιδὸς ἀγαυοῦ μῦθον ἐνίσπες,
urn:cts:greekLit:tlg0012.tlg002.murray:11.493#ἢ ἕπετʼ ἐς πόλεμον πρόμος ἔμμεναι, ἦε καὶ οὐκί.
urn:cts:greekLit:tlg0012.tlg002.murray:11.494#εἰπὲ δέ μοι Πηλῆος ἀμύμονος, εἴ τι πέπυσσαι,
urn:cts:greekLit:tlg0012.tlg002.murray:11.495#ἢ ἔτʼ ἔχει τιμὴν πολέσιν μετὰ Μυρμιδόνεσσιν,
urn:cts:greekLit:tlg0012.tlg002.murray:11.496#ἦ μιν ἀτιμάζουσιν ἀνʼ Ἑλλάδα τε Φθίην τε,
urn:cts:greekLit:tlg0012.tlg002.murray:11.497#οὕνεκά μιν κατὰ γῆρας ἔχει χεῖράς τε πόδας τε.
urn:cts:greekLit:tlg0012.tlg002.murray:11.498#οὐ γὰρ ἐγὼν ἐπαρωγὸς ὑπʼ αὐγὰς ἠελίοιο,
urn:cts:greekLit:tlg0012.tlg002.murray:11.499#τοῖος ἐών, οἷός ποτʼ ἐνὶ Τροίῃ εὐρείῃ
urn:cts:greekLit:tlg0012.tlg002.murray:11.500#πέφνον λαὸν ἄριστον,  ἀμύνων Ἀργείοισιν·
urn:cts:greekLit:tlg0012.tlg002.murray:11.501#εἰ τοιόσδʼ ἔλθοιμι μίνυνθά περ ἐς πατέρος δῶ·
urn:cts:greekLit:tlg0012.tlg002.murray:11.502#τῷ κέ τεῳ στύξαιμι μένος καὶ χεῖρας ἀάπτους,
urn:cts:greekLit:tlg0012.tlg002.murray:11.503#οἳ κεῖνον βιόωνται ἐέργουσίν τʼ ἀπὸ τιμῆς.
urn:cts:greekLit:tlg0012.tlg002.murray:11.504#ὣς ἔφατʼ, αὐτὰρ ἐγώ μιν ἀμειβόμενος προσέειπον·
urn:cts:greekLit:tlg0012.tlg002.murray:11.505#ἦ τοι μὲν Πηλῆος ἀμύμονος οὔ τι πέπυσμαι,
urn:cts:greekLit:tlg0012.tlg002.murray:11.506#αὐτάρ τοι παιδός γε Νεοπτολέμοιο φίλοιο
urn:cts:greekLit:tlg0012.tlg002.murray:11.507#πᾶσαν ἀληθείην μυθήσομαι, ὥς με κελεύεις·
urn:cts:greekLit:tlg0012.tlg002.murray:11.508#αὐτὸς γάρ μιν ἐγὼ κοίλης ἐπὶ νηὸς ἐίσης
urn:cts:greekLit:tlg0012.tlg002.murray:11.509#ἤγαγον ἐκ Σκύρου μετʼ ἐυκνήμιδας Ἀχαιούς.
urn:cts:greekLit:tlg0012.tlg002.murray:11.510#ἦ τοι ὅτʼ ἀμφὶ πόλιν Τροίην φραζοίμεθα βουλάς,
urn:cts:greekLit:tlg0012.tlg002.murray:11.511#αἰεὶ πρῶτος ἔβαζε καὶ οὐχ ἡμάρτανε μύθων·
urn:cts:greekLit:tlg0012.tlg002.murray:11.512#Νέστωρ ἀντίθεος καὶ ἐγὼ νικάσκομεν οἴω.
urn:cts:greekLit:tlg0012.tlg002.murray:11.513#αὐτὰρ ὅτʼ ἐν πεδίῳ Τρώων μαρναίμεθα χαλκῷ,
urn:cts:greekLit:tlg0012.tlg002.murray:11.514#οὔ ποτʼ ἐνὶ πληθυῖ μένεν ἀνδρῶν οὐδʼ ἐν ὁμίλῳ,
urn:cts:greekLit:tlg0012.tlg002.murray:11.515#ἀλλὰ πολὺ προθέεσκε τὸ ὃν μένος οὐδενὶ εἴκων,
urn:cts:greekLit:tlg0012.tlg002.murray:11.516#πολλοὺς δʼ ἄνδρας ἔπεφνεν ἐν αἰνῇ δηιοτῆτι.
urn:cts:greekLit:tlg0012.tlg002.murray:11.517#πάντας δʼ οὐκ ἂν ἐγὼ μυθήσομαι οὐδʼ ὀνομήνω,
urn:cts:greekLit:tlg0012.tlg002.murray:11.518#ὅσσον λαὸν ἔπεφνεν ἀμύνων Ἀργείοισιν,
urn:cts:greekLit:tlg0012.tlg002.murray:11.519#ἀλλʼ οἷον τὸν Τηλεφίδην κατενήρατο χαλκῷ,
urn:cts:greekLit:tlg0012.tlg002.murray:11.520#ἥρωʼ Εὐρύπυλον,  πολλοὶ δʼ ἀμφʼ αὐτὸν ἑταῖροι
urn:cts:greekLit:tlg0012.tlg002.murray:11.521#Κήτειοι κτείνοντο γυναίων εἵνεκα δώρων.
urn:cts:greekLit:tlg0012.tlg002.murray:11.522#κεῖνον δὴ κάλλιστον ἴδον μετὰ Μέμνονα δῖον.
urn:cts:greekLit:tlg0012.tlg002.murray:11.523#αὐτὰρ ὅτʼ εἰς ἵππον κατεβαίνομεν, ὃν κάμʼ Ἐπειός,
urn:cts:greekLit:tlg0012.tlg002.murray:11.524#Ἀργείων οἱ ἄριστοι, ἐμοὶ δʼ ἐπὶ πάντα τέταλτο,
urn:cts:greekLit:tlg0012.tlg002.murray:11.525#ἠμὲν ἀνακλῖναι πυκινὸν λόχον ἠδʼ ἐπιθεῖναι,
urn:cts:greekLit:tlg0012.tlg002.murray:11.526#ἔνθʼ ἄλλοι Δαναῶν ἡγήτορες ἠδὲ μέδοντες
urn:cts:greekLit:tlg0012.tlg002.murray:11.527#δάκρυά τʼ ὠμόργνυντο τρέμον θʼ ὑπὸ γυῖα ἑκάστου·
urn:cts:greekLit:tlg0012.tlg002.murray:11.528#κεῖνον δʼ οὔ ποτε πάμπαν ἐγὼν ἴδον ὀφθαλμοῖσιν
urn:cts:greekLit:tlg0012.tlg002.murray:11.529#οὔτʼ ὠχρήσαντα χρόα κάλλιμον οὔτε παρειῶν
urn:cts:greekLit:tlg0012.tlg002.murray:11.530#δάκρυ ὀμορξάμενον· ὁ δέ γε μάλα πόλλʼ ἱκέτευεν
urn:cts:greekLit:tlg0012.tlg002.murray:11.531#ἱππόθεν ἐξέμεναι, ξίφεος δʼ ἐπεμαίετο κώπην
urn:cts:greekLit:tlg0012.tlg002.murray:11.532#καὶ δόρυ χαλκοβαρές, κακὰ δὲ Τρώεσσι μενοίνα.
urn:cts:greekLit:tlg0012.tlg002.murray:11.533#ἀλλʼ ὅτε δὴ Πριάμοιο πόλιν διεπέρσαμεν αἰπήν,
urn:cts:greekLit:tlg0012.tlg002.murray:11.534#μοῖραν καὶ γέρας ἐσθλὸν ἔχων ἐπὶ νηὸς ἔβαινεν
urn:cts:greekLit:tlg0012.tlg002.murray:11.535#ἀσκηθής,  οὔτʼ ἂρ βεβλημένος ὀξέι χαλκῷ
urn:cts:greekLit:tlg0012.tlg002.murray:11.536#οὔτʼ αὐτοσχεδίην οὐτασμένος, οἷά τε πολλὰ
urn:cts:greekLit:tlg0012.tlg002.murray:11.537#γίγνεται ἐν πολέμῳ· ἐπιμὶξ δέ τε μαίνεται Ἄρης.
urn:cts:greekLit:tlg0012.tlg002.murray:11.538#ὣς ἐφάμην, ψυχὴ δὲ ποδώκεος Αἰακίδαο
urn:cts:greekLit:tlg0012.tlg002.murray:11.539#φοίτα μακρὰ βιβᾶσα κατʼ ἀσφοδελὸν λειμῶνα,
urn:cts:greekLit:tlg0012.tlg002.murray:11.540#γηθοσύνη ὅ οἱ υἱὸν ἔφην ἀριδείκετον εἶναι.
urn:cts:greekLit:tlg0012.tlg002.murray:11.541#αἱ δʼ ἄλλαι ψυχαὶ νεκύων κατατεθνηώτων
urn:cts:greekLit:tlg0012.tlg002.murray:11.542#ἕστασαν ἀχνύμεναι, εἴροντο δὲ κήδεʼ ἑκάστη.
urn:cts:greekLit:tlg0012.tlg002.murray:11.543#οἴη δʼ Αἴαντος ψυχὴ Τελαμωνιάδαο
urn:cts:greekLit:tlg0012.tlg002.murray:11.544#νόσφιν ἀφεστήκει, κεχολωμένη εἵνεκα νίκης,
urn:cts:greekLit:tlg0012.tlg002.murray:11.545#τήν μιν ἐγὼ νίκησα δικαζόμενος παρὰ νηυσὶ
urn:cts:greekLit:tlg0012.tlg002.murray:11.546#τεύχεσιν ἀμφʼ Ἀχιλῆος· ἔθηκε δὲ πότνια μήτηρ.
urn:cts:greekLit:tlg0012.tlg002.murray:11.547#παῖδες δὲ Τρώων δίκασαν καὶ Παλλὰς Ἀθήνη.
urn:cts:greekLit:tlg0012.tlg002.murray:11.548#ὡς δὴ μὴ ὄφελον νικᾶν τοιῷδʼ ἐπʼ ἀέθλῳ·
urn:cts:greekLit:tlg0012.tlg002.murray:11.549#τοίην γὰρ κεφαλὴν ἕνεκʼ αὐτῶν γαῖα κατέσχεν,
urn:cts:greekLit:tlg0012.tlg002.murray:11.550#Αἴανθʼ,  ὃς πέρι μὲν εἶδος, πέρι δʼ ἔργα τέτυκτο
urn:cts:greekLit:tlg0012.tlg002.murray:11.551#τῶν ἄλλων Δαναῶν μετʼ ἀμύμονα Πηλεΐωνα.
urn:cts:greekLit:tlg0012.tlg002.murray:11.552#τὸν μὲν ἐγὼν ἐπέεσσι προσηύδων μειλιχίοισιν·
urn:cts:greekLit:tlg0012.tlg002.murray:11.553# Αἶαν, παῖ Τελαμῶνος ἀμύμονος, οὐκ ἄρʼ ἔμελλες
urn:cts:greekLit:tlg0012.tlg002.murray:11.554#οὐδὲ θανὼν λήσεσθαι ἐμοὶ χόλου εἵνεκα τευχέων
urn:cts:greekLit:tlg0012.tlg002.murray:11.555#οὐλομένων;  τὰ δὲ πῆμα θεοὶ θέσαν Ἀργείοισι,
urn:cts:greekLit:tlg0012.tlg002.murray:11.556#τοῖος γάρ σφιν πύργος ἀπώλεο· σεῖο δʼ Ἀχαιοὶ
urn:cts:greekLit:tlg0012.tlg002.murray:11.557#ἶσον Ἀχιλλῆος κεφαλῇ Πηληϊάδαο
urn:cts:greekLit:tlg0012.tlg002.murray:11.558#ἀχνύμεθα φθιμένοιο διαμπερές· οὐδέ τις ἄλλος
urn:cts:greekLit:tlg0012.tlg002.murray:11.559#αἴτιος, ἀλλὰ Ζεὺς Δαναῶν στρατὸν αἰχμητάων
urn:cts:greekLit:tlg0012.tlg002.murray:11.560#ἐκπάγλως ἤχθηρε,  τεῒν δʼ ἐπὶ μοῖραν ἔθηκεν.
urn:cts:greekLit:tlg0012.tlg002.murray:11.561#ἀλλʼ ἄγε δεῦρο, ἄναξ, ἵνʼ ἔπος καὶ μῦθον ἀκούσῃς
urn:cts:greekLit:tlg0012.tlg002.murray:11.562#ἡμέτερον· δάμασον δὲ μένος καὶ ἀγήνορα θυμόν.
urn:cts:greekLit:tlg0012.tlg002.murray:11.563#ὣς ἐφάμην, ὁ δέ μʼ οὐδὲν ἀμείβετο, βῆ δὲ μετʼ ἄλλας
urn:cts:greekLit:tlg0012.tlg002.murray:11.564#ψυχὰς εἰς Ἔρεβος νεκύων κατατεθνηώτων.
urn:cts:greekLit:tlg0012.tlg002.murray:11.565#ἔνθα χʼ ὅμως προσέφη κεχολωμένος,  ἤ κεν ἐγὼ τόν·
urn:cts:greekLit:tlg0012.tlg002.murray:11.566#ἀλλά μοι ἤθελε θυμὸς ἐνὶ στήθεσσι φίλοισι
urn:cts:greekLit:tlg0012.tlg002.murray:11.567#τῶν ἄλλων ψυχὰς ἰδέειν κατατεθνηώτων.
urn:cts:greekLit:tlg0012.tlg002.murray:11.568#ἔνθʼ ἦ τοι Μίνωα ἴδον, Διὸς ἀγλαὸν υἱόν,
urn:cts:greekLit:tlg0012.tlg002.murray:11.569#χρύσεον σκῆπτρον ἔχοντα, θεμιστεύοντα νέκυσσιν,
urn:cts:greekLit:tlg0012.tlg002.murray:11.570#ἥμενον,  οἱ δέ μιν ἀμφὶ δίκας εἴροντο ἄνακτα,
urn:cts:greekLit:tlg0012.tlg002.murray:11.571#ἥμενοι ἑσταότες τε κατʼ εὐρυπυλὲς Ἄϊδος δῶ.
urn:cts:greekLit:tlg0012.tlg002.murray:11.572#τὸν δὲ μετʼ Ὠρίωνα πελώριον εἰσενόησα
urn:cts:greekLit:tlg0012.tlg002.murray:11.573#θῆρας ὁμοῦ εἰλεῦντα κατʼ ἀσφοδελὸν λειμῶνα,
urn:cts:greekLit:tlg0012.tlg002.murray:11.574#τοὺς αὐτὸς κατέπεφνεν ἐν οἰοπόλοισιν ὄρεσσι
urn:cts:greekLit:tlg0012.tlg002.murray:11.575#χερσὶν ἔχων ῥόπαλον παγχάλκεον,  αἰὲν ἀαγές.
urn:cts:greekLit:tlg0012.tlg002.murray:11.576#καὶ Τιτυὸν εἶδον, Γαίης ἐρικυδέος υἱόν,
urn:cts:greekLit:tlg0012.tlg002.murray:11.577#κείμενον ἐν δαπέδῳ· ὁ δʼ ἐπʼ ἐννέα κεῖτο πέλεθρα,
urn:cts:greekLit:tlg0012.tlg002.murray:11.578#γῦπε δέ μιν ἑκάτερθε παρημένω ἧπαρ ἔκειρον,
urn:cts:greekLit:tlg0012.tlg002.murray:11.579#δέρτρον ἔσω δύνοντες, ὁ δʼ οὐκ ἀπαμύνετο χερσί·
urn:cts:greekLit:tlg0012.tlg002.murray:11.580#Λητὼ γὰρ ἕλκησε,  Διὸς κυδρὴν παράκοιτιν,
urn:cts:greekLit:tlg0012.tlg002.murray:11.581#Πυθώδʼ ἐρχομένην διὰ καλλιχόρου Πανοπῆος.
urn:cts:greekLit:tlg0012.tlg002.murray:11.582#καὶ μὴν Τάνταλον εἰσεῖδον κρατέρʼ ἄλγεʼ ἔχοντα
urn:cts:greekLit:tlg0012.tlg002.murray:11.583#ἑστεῶτʼ ἐν λίμνῃ· ἡ δὲ προσέπλαζε γενείῳ·
urn:cts:greekLit:tlg0012.tlg002.murray:11.584#στεῦτο δὲ διψάων, πιέειν δʼ οὐκ εἶχεν ἑλέσθαι·
urn:cts:greekLit:tlg0012.tlg002.murray:11.585#ὁσσάκι γὰρ κύψειʼ ὁ γέρων πιέειν μενεαίνων,
urn:cts:greekLit:tlg0012.tlg002.murray:11.586#τοσσάχʼ ὕδωρ ἀπολέσκετʼ ἀναβροχέν, ἀμφὶ δὲ ποσσὶ
urn:cts:greekLit:tlg0012.tlg002.murray:11.587#γαῖα μέλαινα φάνεσκε, καταζήνασκε δὲ δαίμων.
urn:cts:greekLit:tlg0012.tlg002.murray:11.588#δένδρεα δʼ ὑψιπέτηλα κατὰ κρῆθεν χέε καρπόν,
urn:cts:greekLit:tlg0012.tlg002.murray:11.589#ὄγχναι καὶ ῥοιαὶ καὶ μηλέαι ἀγλαόκαρποι
urn:cts:greekLit:tlg0012.tlg002.murray:11.590#συκέαι τε γλυκεραὶ καὶ ἐλαῖαι τηλεθόωσαι·
urn:cts:greekLit:tlg0012.tlg002.murray:11.591#τῶν ὁπότʼ ἰθύσειʼ ὁ γέρων ἐπὶ χερσὶ μάσασθαι,
urn:cts:greekLit:tlg0012.tlg002.murray:11.592#τὰς δʼ ἄνεμος ῥίπτασκε ποτὶ νέφεα σκιόεντα.
urn:cts:greekLit:tlg0012.tlg002.murray:11.593#καὶ μὴν Σίσυφον εἰσεῖδον κρατέρʼ ἄλγεʼ ἔχοντα
urn:cts:greekLit:tlg0012.tlg002.murray:11.594#λᾶαν βαστάζοντα πελώριον ἀμφοτέρῃσιν.
urn:cts:greekLit:tlg0012.tlg002.murray:11.595#ἦ τοι ὁ μὲν σκηριπτόμενος χερσίν τε ποσίν τε
urn:cts:greekLit:tlg0012.tlg002.murray:11.596#λᾶαν ἄνω ὤθεσκε ποτὶ λόφον· ἀλλʼ ὅτε μέλλοι
urn:cts:greekLit:tlg0012.tlg002.murray:11.597#ἄκρον ὑπερβαλέειν, τότʼ ἀποστρέψασκε κραταιίς·
urn:cts:greekLit:tlg0012.tlg002.murray:11.598#αὖτις ἔπειτα πέδονδε κυλίνδετο λᾶας ἀναιδής.
urn:cts:greekLit:tlg0012.tlg002.murray:11.599#αὐτὰρ ὅ γʼ ἂψ ὤσασκε τιταινόμενος, κατὰ δʼ ἱδρὼς
urn:cts:greekLit:tlg0012.tlg002.murray:11.600#ἔρρεεν ἐκ μελέων,  κονίη δʼ ἐκ κρατὸς ὀρώρει.
urn:cts:greekLit:tlg0012.tlg002.murray:11.601#τὸν δὲ μετʼ εἰσενόησα βίην Ἡρακληείην,
urn:cts:greekLit:tlg0012.tlg002.murray:11.602#εἴδωλον· αὐτὸς δὲ μετʼ ἀθανάτοισι θεοῖσι
urn:cts:greekLit:tlg0012.tlg002.murray:11.603#τέρπεται ἐν θαλίῃς καὶ ἔχει καλλίσφυρον Ἥβην,
urn:cts:greekLit:tlg0012.tlg002.murray:11.604#παῖδα Διὸς μεγάλοιο καὶ Ἥρης χρυσοπεδίλου.
urn:cts:greekLit:tlg0012.tlg002.murray:11.605#ἀμφὶ δέ μιν κλαγγὴ νεκύων ἦν οἰωνῶν ὥς,
urn:cts:greekLit:tlg0012.tlg002.murray:11.606#πάντοσʼ ἀτυζομένων· ὁ δʼ ἐρεμνῇ νυκτὶ ἐοικώς,
urn:cts:greekLit:tlg0012.tlg002.murray:11.607#γυμνὸν τόξον ἔχων καὶ ἐπὶ νευρῆφιν ὀιστόν,
urn:cts:greekLit:tlg0012.tlg002.murray:11.608#δεινὸν παπταίνων, αἰεὶ βαλέοντι ἐοικώς.
urn:cts:greekLit:tlg0012.tlg002.murray:11.609#σμερδαλέος δέ οἱ ἀμφὶ περὶ στήθεσσιν ἀορτὴρ
urn:cts:greekLit:tlg0012.tlg002.murray:11.610#χρύσεος ἦν τελαμών,  ἵνα θέσκελα ἔργα τέτυκτο,
urn:cts:greekLit:tlg0012.tlg002.murray:11.611#ἄρκτοι τʼ ἀγρότεροί τε σύες χαροποί τε λέοντες,
urn:cts:greekLit:tlg0012.tlg002.murray:11.612#ὑσμῖναί τε μάχαι τε φόνοι τʼ ἀνδροκτασίαι τε.
urn:cts:greekLit:tlg0012.tlg002.murray:11.613#μὴ τεχνησάμενος μηδʼ ἄλλο τι τεχνήσαιτο,
urn:cts:greekLit:tlg0012.tlg002.murray:11.614#ὃς κεῖνον τελαμῶνα ἑῇ ἐγκάτθετο τέχνῃ.
urn:cts:greekLit:tlg0012.tlg002.murray:11.615#ἔγνω δʼ αὖτʼ ἔμʼ ἐκεῖνος,  ἐπεὶ ἴδεν ὀφθαλμοῖσιν,
urn:cts:greekLit:tlg0012.tlg002.murray:11.616#καί μʼ ὀλοφυρόμενος ἔπεα πτερόεντα προσηύδα·
urn:cts:greekLit:tlg0012.tlg002.murray:11.617#διογενὲς Λαερτιάδη, πολυμήχανʼ Ὀδυσσεῦ,
urn:cts:greekLit:tlg0012.tlg002.murray:11.618#ἆ δείλʼ, ἦ τινὰ καὶ σὺ κακὸν μόρον ἡγηλάζεις,
urn:cts:greekLit:tlg0012.tlg002.murray:11.619#ὅν περ ἐγὼν ὀχέεσκον ὑπʼ αὐγὰς ἠελίοιο.
urn:cts:greekLit:tlg0012.tlg002.murray:11.620#Ζηνὸς μὲν πάϊς ἦα Κρονίονος,  αὐτὰρ ὀιζὺν
urn:cts:greekLit:tlg0012.tlg002.murray:11.621#εἶχον ἀπειρεσίην· μάλα γὰρ πολὺ χείρονι φωτὶ
urn:cts:greekLit:tlg0012.tlg002.murray:11.622#δεδμήμην, ὁ δέ μοι χαλεποὺς ἐπετέλλετʼ ἀέθλους.
urn:cts:greekLit:tlg0012.tlg002.murray:11.623#καί ποτέ μʼ ἐνθάδʼ ἔπεμψε κύνʼ ἄξοντʼ· οὐ γὰρ ἔτʼ ἄλλον
urn:cts:greekLit:tlg0012.tlg002.murray:11.624#φράζετο τοῦδέ γέ μοι κρατερώτερον εἶναι ἄεθλον·
urn:cts:greekLit:tlg0012.tlg002.murray:11.625#τὸν μὲν ἐγὼν ἀνένεικα καὶ ἤγαγον ἐξ Ἀίδαο·
urn:cts:greekLit:tlg0012.tlg002.murray:11.626#Ἑρμείας δέ μʼ ἔπεμψεν ἰδὲ γλαυκῶπις Ἀθήνη.
urn:cts:greekLit:tlg0012.tlg002.murray:11.627#ὣς εἰπὼν ὁ μὲν αὖτις ἔβη δόμον Ἄϊδος εἴσω,
urn:cts:greekLit:tlg0012.tlg002.murray:11.628#αὐτὰρ ἐγὼν αὐτοῦ μένον ἔμπεδον, εἴ τις ἔτʼ ἔλθοι
urn:cts:greekLit:tlg0012.tlg002.murray:11.629#ἀνδρῶν ἡρώων, οἳ δὴ τὸ πρόσθεν ὄλοντο.
urn:cts:greekLit:tlg0012.tlg002.murray:11.630#καί νύ κʼ ἔτι προτέρους ἴδον ἀνέρας,  οὓς ἔθελόν περ,
urn:cts:greekLit:tlg0012.tlg002.murray:11.631#Θησέα Πειρίθοόν τε, θεῶν ἐρικυδέα τέκνα·
urn:cts:greekLit:tlg0012.tlg002.murray:11.632#ἀλλὰ πρὶν ἐπὶ ἔθνεʼ ἀγείρετο μυρία νεκρῶν
urn:cts:greekLit:tlg0012.tlg002.murray:11.633#ἠχῇ θεσπεσίῃ· ἐμὲ δὲ χλωρὸν δέος ᾕρει,
urn:cts:greekLit:tlg0012.tlg002.murray:11.634#μή μοι Γοργείην κεφαλὴν δεινοῖο πελώρου
urn:cts:greekLit:tlg0012.tlg002.murray:11.635#ἐξ Ἀίδεω πέμψειεν ἀγαυὴ Περσεφόνεια.
urn:cts:greekLit:tlg0012.tlg002.murray:11.636#αὐτίκʼ ἔπειτʼ ἐπὶ νῆα κιὼν ἐκέλευον ἑταίρους
urn:cts:greekLit:tlg0012.tlg002.murray:11.637#αὐτούς τʼ ἀμβαίνειν ἀνά τε πρυμνήσια λῦσαι.
urn:cts:greekLit:tlg0012.tlg002.murray:11.638#οἱ δʼ αἶψʼ εἴσβαινον καὶ ἐπὶ κληῖσι καθῖζον.
urn:cts:greekLit:tlg0012.tlg002.murray:11.639#τὴν δὲ κατʼ Ὠκεανὸν ποταμὸν φέρε κῦμα ῥόοιο,
urn:cts:greekLit:tlg0012.tlg002.murray:11.640#πρῶτα μὲν εἰρεσίῃ,  μετέπειτα δὲ κάλλιμος οὖρος.
urn:cts:greekLit:tlg0012.tlg002.murray:12.1#αὐτὰρ ἐπεὶ ποταμοῖο λίπεν ῥόον Ὠκεανοῖο
urn:cts:greekLit:tlg0012.tlg002.murray:12.2#νηῦς, ἀπὸ δʼ ἵκετο κῦμα θαλάσσης εὐρυπόροιο
urn:cts:greekLit:tlg0012.tlg002.murray:12.3#νῆσόν τʼ Αἰαίην, ὅθι τʼ Ἠοῦς ἠριγενείης
urn:cts:greekLit:tlg0012.tlg002.murray:12.4#οἰκία καὶ χοροί εἰσι καὶ ἀντολαὶ Ἠελίοιο,
urn:cts:greekLit:tlg0012.tlg002.murray:12.5#νῆα μὲν ἔνθʼ ἐλθόντες ἐκέλσαμεν ἐν ψαμάθοισιν,
urn:cts:greekLit:tlg0012.tlg002.murray:12.6#ἐκ δὲ καὶ αὐτοὶ βῆμεν ἐπὶ ῥηγμῖνι θαλάσσης·
urn:cts:greekLit:tlg0012.tlg002.murray:12.7#ἔνθα δʼ ἀποβρίξαντες ἐμείναμεν Ἠῶ δῖαν.
urn:cts:greekLit:tlg0012.tlg002.murray:12.8#ἦμος δʼ ἠριγένεια φάνη ῥοδοδάκτυλος Ἠώς,
urn:cts:greekLit:tlg0012.tlg002.murray:12.9#δὴ τότʼ ἐγὼν ἑτάρους προΐειν ἐς δώματα Κίρκης
urn:cts:greekLit:tlg0012.tlg002.murray:12.10#οἰσέμεναι νεκρόν,  Ἐλπήνορα τεθνηῶτα.
urn:cts:greekLit:tlg0012.tlg002.murray:12.11#φιτροὺς δʼ αἶψα ταμόντες, ὅθʼ ἀκροτάτη πρόεχʼ ἀκτή,
urn:cts:greekLit:tlg0012.tlg002.murray:12.12#θάπτομεν ἀχνύμενοι θαλερὸν κατὰ δάκρυ χέοντες.
urn:cts:greekLit:tlg0012.tlg002.murray:12.13#αὐτὰρ ἐπεὶ νεκρός τʼ ἐκάη καὶ τεύχεα νεκροῦ,
urn:cts:greekLit:tlg0012.tlg002.murray:12.14#τύμβον χεύαντες καὶ ἐπὶ στήλην ἐρύσαντες
urn:cts:greekLit:tlg0012.tlg002.murray:12.15#πήξαμεν ἀκροτάτῳ τύμβῳ ἐυῆρες ἐρετμόν.
urn:cts:greekLit:tlg0012.tlg002.murray:12.16#ἡμεῖς μὲν τὰ ἕκαστα διείπομεν· οὐδʼ ἄρα Κίρκην
urn:cts:greekLit:tlg0012.tlg002.murray:12.17#ἐξ Ἀίδεω ἐλθόντες ἐλήθομεν, ἀλλὰ μάλʼ ὦκα
urn:cts:greekLit:tlg0012.tlg002.murray:12.18#ἦλθʼ ἐντυναμένη· ἅμα δʼ ἀμφίπολοι φέρον αὐτῇ
urn:cts:greekLit:tlg0012.tlg002.murray:12.19#σῖτον καὶ κρέα πολλὰ καὶ αἴθοπα οἶνον ἐρυθρόν.
urn:cts:greekLit:tlg0012.tlg002.murray:12.20#ἡ δʼ ἐν μέσσῳ στᾶσα μετηύδα δῖα θεάων·
urn:cts:greekLit:tlg0012.tlg002.murray:12.21#σχέτλιοι, οἳ ζώοντες ὑπήλθετε δῶμʼ Ἀίδαο,
urn:cts:greekLit:tlg0012.tlg002.murray:12.22#δισθανέες, ὅτε τʼ ἄλλοι ἅπαξ θνῄσκουσʼ ἄνθρωποι.
urn:cts:greekLit:tlg0012.tlg002.murray:12.23#ἀλλʼ ἄγετʼ ἐσθίετε βρώμην καὶ πίνετε οἶνον
urn:cts:greekLit:tlg0012.tlg002.murray:12.24#αὖθι πανημέριοι· ἅμα δʼ ἠοῖ φαινομένηφι
urn:cts:greekLit:tlg0012.tlg002.murray:12.25#πλεύσεσθʼ· αὐτὰρ ἐγὼ δείξω ὁδὸν ἠδὲ ἕκαστα
urn:cts:greekLit:tlg0012.tlg002.murray:12.26#σημανέω, ἵνα μή τι κακορραφίῃ ἀλεγεινῇ
urn:cts:greekLit:tlg0012.tlg002.murray:12.27#ἢ ἁλὸς ἢ ἐπὶ γῆς ἀλγήσετε πῆμα παθόντες.
urn:cts:greekLit:tlg0012.tlg002.murray:12.28#ὣς ἔφαθʼ, ἡμῖν δʼ αὖτʼ ἐπεπείθετο θυμὸς ἀγήνωρ.
urn:cts:greekLit:tlg0012.tlg002.murray:12.29#ὣς τότε μὲν πρόπαν ἦμαρ ἐς ἠέλιον καταδύντα
urn:cts:greekLit:tlg0012.tlg002.murray:12.30#ἥμεθα δαινύμενοι κρέα τʼ ἄσπετα καὶ μέθυ ἡδύ·
urn:cts:greekLit:tlg0012.tlg002.murray:12.31#ἦμος δʼ ἠέλιος κατέδυ καὶ ἐπὶ κνέφας ἦλθεν,
urn:cts:greekLit:tlg0012.tlg002.murray:12.32#οἱ μὲν κοιμήσαντο παρὰ πρυμνήσια νηός,
urn:cts:greekLit:tlg0012.tlg002.murray:12.33#ἡ δʼ ἐμὲ χειρὸς ἑλοῦσα φίλων ἀπονόσφιν ἑταίρων
urn:cts:greekLit:tlg0012.tlg002.murray:12.34#εἷσέ τε καὶ προσέλεκτο καὶ ἐξερέεινεν ἕκαστα·
urn:cts:greekLit:tlg0012.tlg002.murray:12.35#αὐτὰρ ἐγὼ τῇ πάντα κατὰ μοῖραν κατέλεξα.
urn:cts:greekLit:tlg0012.tlg002.murray:12.36#καὶ τότε δή μʼ ἐπέεσσι προσηύδα πότνια Κίρκη·
urn:cts:greekLit:tlg0012.tlg002.murray:12.37#ταῦτα μὲν οὕτω πάντα πεπείρανται, σὺ δʼ ἄκουσον,
urn:cts:greekLit:tlg0012.tlg002.murray:12.38#ὥς τοι ἐγὼν ἐρέω, μνήσει δέ σε καὶ θεὸς αὐτός.
urn:cts:greekLit:tlg0012.tlg002.murray:12.39#Σειρῆνας μὲν πρῶτον ἀφίξεαι, αἵ ῥά τε πάντας
urn:cts:greekLit:tlg0012.tlg002.murray:12.40#ἀνθρώπους θέλγουσιν,  ὅτις σφεας εἰσαφίκηται.
urn:cts:greekLit:tlg0012.tlg002.murray:12.41#ὅς τις ἀιδρείῃ πελάσῃ καὶ φθόγγον ἀκούσῃ
urn:cts:greekLit:tlg0012.tlg002.murray:12.42#Σειρήνων, τῷ δʼ οὔ τι γυνὴ καὶ νήπια τέκνα
urn:cts:greekLit:tlg0012.tlg002.murray:12.43#οἴκαδε νοστήσαντι παρίσταται οὐδὲ γάνυνται,
urn:cts:greekLit:tlg0012.tlg002.murray:12.44#ἀλλά τε Σειρῆνες λιγυρῇ θέλγουσιν ἀοιδῇ
urn:cts:greekLit:tlg0012.tlg002.murray:12.45#ἥμεναι ἐν λειμῶνι,  πολὺς δʼ ἀμφʼ ὀστεόφιν θὶς
urn:cts:greekLit:tlg0012.tlg002.murray:12.46#ἀνδρῶν πυθομένων, περὶ δὲ ῥινοὶ μινύθουσι.
urn:cts:greekLit:tlg0012.tlg002.murray:12.47#ἀλλὰ παρεξελάαν, ἐπὶ δʼ οὔατʼ ἀλεῖψαι ἑταίρων
urn:cts:greekLit:tlg0012.tlg002.murray:12.48#κηρὸν δεψήσας μελιηδέα, μή τις ἀκούσῃ
urn:cts:greekLit:tlg0012.tlg002.murray:12.49#τῶν ἄλλων· ἀτὰρ αὐτὸς ἀκουέμεν αἴ κʼ ἐθέλῃσθα,
urn:cts:greekLit:tlg0012.tlg002.murray:12.50#δησάντων σʼ ἐν νηὶ θοῇ χεῖράς τε πόδας τε
urn:cts:greekLit:tlg0012.tlg002.murray:12.51#ὀρθὸν ἐν ἱστοπέδῃ, ἐκ δʼ αὐτοῦ πείρατʼ ἀνήφθω,
urn:cts:greekLit:tlg0012.tlg002.murray:12.52#ὄφρα κε τερπόμενος ὄπʼ ἀκούσῃς Σειρήνοιιν.
urn:cts:greekLit:tlg0012.tlg002.murray:12.53#εἰ δέ κε λίσσηαι ἑτάρους λῦσαί τε κελεύῃς,
urn:cts:greekLit:tlg0012.tlg002.murray:12.54#οἱ δέ σʼ ἔτι πλεόνεσσι τότʼ ἐν δεσμοῖσι διδέντων.
urn:cts:greekLit:tlg0012.tlg002.murray:12.55#αὐτὰρ ἐπὴν δὴ τάς γε παρὲξ ἐλάσωσιν ἑταῖροι,
urn:cts:greekLit:tlg0012.tlg002.murray:12.56#ἔνθα τοι οὐκέτʼ ἔπειτα διηνεκέως ἀγορεύσω,
urn:cts:greekLit:tlg0012.tlg002.murray:12.57#ὁπποτέρη δή τοι ὁδὸς ἔσσεται, ἀλλὰ καὶ αὐτὸς
urn:cts:greekLit:tlg0012.tlg002.murray:12.58#θυμῷ βουλεύειν· ἐρέω δέ τοι ἀμφοτέρωθεν.
urn:cts:greekLit:tlg0012.tlg002.murray:12.59#ἔνθεν μὲν γὰρ πέτραι ἐπηρεφέες, προτὶ δʼ αὐτὰς
urn:cts:greekLit:tlg0012.tlg002.murray:12.60#κῦμα μέγα ῥοχθεῖ κυανώπιδος Ἀμφιτρίτης·
urn:cts:greekLit:tlg0012.tlg002.murray:12.61#Πλαγκτὰς δή τοι τάς γε θεοὶ μάκαρες καλέουσι.
urn:cts:greekLit:tlg0012.tlg002.murray:12.62#τῇ μέν τʼ οὐδὲ ποτητὰ παρέρχεται οὐδὲ πέλειαι
urn:cts:greekLit:tlg0012.tlg002.murray:12.63#τρήρωνες, ταί τʼ ἀμβροσίην Διὶ πατρὶ φέρουσιν,
urn:cts:greekLit:tlg0012.tlg002.murray:12.64#ἀλλά τε καὶ τῶν αἰὲν ἀφαιρεῖται λὶς πέτρη·
urn:cts:greekLit:tlg0012.tlg002.murray:12.65#ἀλλʼ ἄλλην ἐνίησι πατὴρ ἐναρίθμιον εἶναι.
urn:cts:greekLit:tlg0012.tlg002.murray:12.66#τῇ δʼ οὔ πώ τις νηῦς φύγεν ἀνδρῶν, ἥ τις ἵκηται,
urn:cts:greekLit:tlg0012.tlg002.murray:12.67#ἀλλά θʼ ὁμοῦ πίνακάς τε νεῶν καὶ σώματα φωτῶν
urn:cts:greekLit:tlg0012.tlg002.murray:12.68#κύμαθʼ ἁλὸς φορέουσι πυρός τʼ ὀλοοῖο θύελλαι.
urn:cts:greekLit:tlg0012.tlg002.murray:12.69#οἴη δὴ κείνη γε παρέπλω ποντοπόρος νηῦς,
urn:cts:greekLit:tlg0012.tlg002.murray:12.70#Ἀργὼ πᾶσι μέλουσα,  παρʼ Αἰήταο πλέουσα.
urn:cts:greekLit:tlg0012.tlg002.murray:12.71#καὶ νύ κε τὴν ἔνθʼ ὦκα βάλεν μεγάλας ποτὶ πέτρας,
urn:cts:greekLit:tlg0012.tlg002.murray:12.72#ἀλλʼ Ἥρη παρέπεμψεν, ἐπεὶ φίλος ἦεν Ἰήσων.
urn:cts:greekLit:tlg0012.tlg002.murray:12.73#οἱ δὲ δύω σκόπελοι ὁ μὲν οὐρανὸν εὐρὺν ἱκάνει
urn:cts:greekLit:tlg0012.tlg002.murray:12.74#ὀξείῃ κορυφῇ, νεφέλη δέ μιν ἀμφιβέβηκε
urn:cts:greekLit:tlg0012.tlg002.murray:12.75#κυανέη· τὸ μὲν οὔ ποτʼ ἐρωεῖ,  οὐδέ ποτʼ αἴθρη
urn:cts:greekLit:tlg0012.tlg002.murray:12.76#κείνου ἔχει κορυφὴν οὔτʼ ἐν θέρει οὔτʼ ἐν ὀπώρῃ.
urn:cts:greekLit:tlg0012.tlg002.murray:12.77#οὐδέ κεν ἀμβαίη βροτὸς ἀνὴρ οὐδʼ ἐπιβαίη,
urn:cts:greekLit:tlg0012.tlg002.murray:12.78#οὐδʼ εἴ οἱ χεῖρές τε ἐείκοσι καὶ πόδες εἶεν·
urn:cts:greekLit:tlg0012.tlg002.murray:12.79#πέτρη γὰρ λίς ἐστι, περιξεστῇ ἐικυῖα.
urn:cts:greekLit:tlg0012.tlg002.murray:12.80#μέσσῳ δʼ ἐν σκοπέλῳ ἔστι σπέος ἠεροειδές,
urn:cts:greekLit:tlg0012.tlg002.murray:12.81#πρὸς ζόφον εἰς Ἔρεβος τετραμμένον, ᾗ περ ἂν ὑμεῖς
urn:cts:greekLit:tlg0012.tlg002.murray:12.82#νῆα παρὰ γλαφυρὴν ἰθύνετε, φαίδιμʼ Ὀδυσσεῦ.
urn:cts:greekLit:tlg0012.tlg002.murray:12.83#οὐδέ κεν ἐκ νηὸς γλαφυρῆς αἰζήιος ἀνὴρ
urn:cts:greekLit:tlg0012.tlg002.murray:12.84#τόξῳ ὀιστεύσας κοῖλον σπέος εἰσαφίκοιτο.
urn:cts:greekLit:tlg0012.tlg002.murray:12.85#ἔνθα δʼ ἐνὶ Σκύλλη ναίει δεινὸν λελακυῖα.
urn:cts:greekLit:tlg0012.tlg002.murray:12.86#τῆς ἦ τοι φωνὴ μὲν ὅση σκύλακος νεογιλῆς
urn:cts:greekLit:tlg0012.tlg002.murray:12.87#γίγνεται, αὐτὴ δʼ αὖτε πέλωρ κακόν· οὐδέ κέ τίς μιν
urn:cts:greekLit:tlg0012.tlg002.murray:12.88#γηθήσειεν ἰδών, οὐδʼ εἰ θεὸς ἀντιάσειεν.
urn:cts:greekLit:tlg0012.tlg002.murray:12.89#τῆς ἦ τοι πόδες εἰσὶ δυώδεκα πάντες ἄωροι,
urn:cts:greekLit:tlg0012.tlg002.murray:12.90#ἓξ δέ τέ οἱ δειραὶ περιμήκεες,  ἐν δὲ ἑκάστῃ
urn:cts:greekLit:tlg0012.tlg002.murray:12.91#σμερδαλέη κεφαλή, ἐν δὲ τρίστοιχοι ὀδόντες
urn:cts:greekLit:tlg0012.tlg002.murray:12.92#πυκνοὶ καὶ θαμέες, πλεῖοι μέλανος θανάτοιο.
urn:cts:greekLit:tlg0012.tlg002.murray:12.93#μέσση μέν τε κατὰ σπείους κοίλοιο δέδυκεν,
urn:cts:greekLit:tlg0012.tlg002.murray:12.94#ἔξω δʼ ἐξίσχει κεφαλὰς δεινοῖο βερέθρου,
urn:cts:greekLit:tlg0012.tlg002.murray:12.95#αὐτοῦ δʼ ἰχθυάᾳ,  σκόπελον περιμαιμώωσα,
urn:cts:greekLit:tlg0012.tlg002.murray:12.96#δελφῖνάς τε κύνας τε, καὶ εἴ ποθι μεῖζον ἕλῃσι
urn:cts:greekLit:tlg0012.tlg002.murray:12.97#κῆτος, ἃ μυρία βόσκει ἀγάστονος Ἀμφιτρίτη.
urn:cts:greekLit:tlg0012.tlg002.murray:12.98#τῇ δʼ οὔ πώ ποτε ναῦται ἀκήριοι εὐχετόωνται
urn:cts:greekLit:tlg0012.tlg002.murray:12.99#παρφυγέειν σὺν νηί· φέρει δέ τε κρατὶ ἑκάστῳ
urn:cts:greekLit:tlg0012.tlg002.murray:12.100#φῶτʼ ἐξαρπάξασα νεὸς κυανοπρῴροιο.
urn:cts:greekLit:tlg0012.tlg002.murray:12.101#τὸν δʼ ἕτερον σκόπελον χθαμαλώτερον ὄψει, Ὀδυσσεῦ.
urn:cts:greekLit:tlg0012.tlg002.murray:12.102#πλησίον ἀλλήλων· καί κεν διοϊστεύσειας.
urn:cts:greekLit:tlg0012.tlg002.murray:12.103#τῷ δʼ ἐν ἐρινεὸς ἔστι μέγας, φύλλοισι τεθηλώς·
urn:cts:greekLit:tlg0012.tlg002.murray:12.104#τῷ δʼ ὑπὸ δῖα Χάρυβδις ἀναρροιβδεῖ μέλαν ὕδωρ.
urn:cts:greekLit:tlg0012.tlg002.murray:12.105#τρὶς μὲν γάρ τʼ ἀνίησιν ἐπʼ ἤματι,  τρὶς δʼ ἀναροιβδεῖ
urn:cts:greekLit:tlg0012.tlg002.murray:12.106#δεινόν· μὴ σύ γε κεῖθι τύχοις, ὅτε ῥοιβδήσειεν·
urn:cts:greekLit:tlg0012.tlg002.murray:12.107#οὐ γάρ κεν ῥύσαιτό σʼ ὑπὲκ κακοῦ οὐδʼ ἐνοσίχθων.
urn:cts:greekLit:tlg0012.tlg002.murray:12.108#ἀλλὰ μάλα Σκύλλης σκοπέλῳ πεπλημένος ὦκα
urn:cts:greekLit:tlg0012.tlg002.murray:12.109#νῆα παρὲξ ἐλάαν, ἐπεὶ ἦ πολὺ φέρτερόν ἐστιν
urn:cts:greekLit:tlg0012.tlg002.murray:12.110#ἓξ ἑτάρους ἐν νηὶ ποθήμεναι ἢ ἅμα πάντας.
urn:cts:greekLit:tlg0012.tlg002.murray:12.111#ὣς ἔφατʼ, αὐτὰρ ἐγώ μιν ἀμειβόμενος προσέειπον·
urn:cts:greekLit:tlg0012.tlg002.murray:12.112#εἰ δʼ ἄγε δή μοι τοῦτο, θεά, νημερτὲς ἐνίσπες,
urn:cts:greekLit:tlg0012.tlg002.murray:12.113#εἴ πως τὴν ὀλοὴν μὲν ὑπεκπροφύγοιμι Χάρυβδιν,
urn:cts:greekLit:tlg0012.tlg002.murray:12.114#τὴν δέ κʼ ἀμυναίμην, ὅτε μοι σίνοιτό γʼ ἑταίρους.
urn:cts:greekLit:tlg0012.tlg002.murray:12.115#ὣς ἐφάμην,  ἡ δʼ αὐτίκʼ ἀμείβετο δῖα θεάων·
urn:cts:greekLit:tlg0012.tlg002.murray:12.116#σχέτλιε, καὶ δὴ αὖ τοι πολεμήια ἔργα μέμηλε
urn:cts:greekLit:tlg0012.tlg002.murray:12.117#καὶ πόνος· οὐδὲ θεοῖσιν ὑπείξεαι ἀθανάτοισιν;
urn:cts:greekLit:tlg0012.tlg002.murray:12.118#ἡ δέ τοι οὐ θνητή, ἀλλʼ ἀθάνατον κακόν ἐστι,
urn:cts:greekLit:tlg0012.tlg002.murray:12.119#δεινόν τʼ ἀργαλέον τε καὶ ἄγριον οὐδὲ μαχητόν·
urn:cts:greekLit:tlg0012.tlg002.murray:12.120#οὐδέ τις ἔστʼ ἀλκή· φυγέειν κάρτιστον ἀπʼ αὐτῆς.
urn:cts:greekLit:tlg0012.tlg002.murray:12.121#ἢν γὰρ δηθύνῃσθα κορυσσόμενος παρὰ πέτρῃ,
urn:cts:greekLit:tlg0012.tlg002.murray:12.122#δείδω, μή σʼ ἐξαῦτις ἐφορμηθεῖσα κίχῃσι
urn:cts:greekLit:tlg0012.tlg002.murray:12.123#τόσσῃσιν κεφαλῇσι, τόσους δʼ ἐκ φῶτας ἕληται.
urn:cts:greekLit:tlg0012.tlg002.murray:12.124#ἀλλὰ μάλα σφοδρῶς ἐλάαν, βωστρεῖν δὲ Κράταιιν,
urn:cts:greekLit:tlg0012.tlg002.murray:12.125#μητέρα τῆς Σκύλλης,  ἥ μιν τέκε πῆμα βροτοῖσιν·
urn:cts:greekLit:tlg0012.tlg002.murray:12.126#ἥ μιν ἔπειτʼ ἀποπαύσει ἐς ὕστερον ὁρμηθῆναι.
urn:cts:greekLit:tlg0012.tlg002.murray:12.127#Θρινακίην δʼ ἐς νῆσον ἀφίξεαι· ἔνθα δὲ πολλαὶ
urn:cts:greekLit:tlg0012.tlg002.murray:12.128#βόσκοντʼ Ἠελίοιο βόες καὶ ἴφια μῆλα,
urn:cts:greekLit:tlg0012.tlg002.murray:12.129#ἑπτὰ βοῶν ἀγέλαι, τόσα δʼ οἰῶν πώεα καλά,
urn:cts:greekLit:tlg0012.tlg002.murray:12.130#πεντήκοντα δʼ ἕκαστα.  γόνος δʼ οὐ γίγνεται αὐτῶν,
urn:cts:greekLit:tlg0012.tlg002.murray:12.131#οὐδέ ποτε φθινύθουσι. θεαὶ δʼ ἐπιποιμένες εἰσίν,
urn:cts:greekLit:tlg0012.tlg002.murray:12.132#νύμφαι ἐυπλόκαμοι, Φαέθουσά τε Λαμπετίη τε,
urn:cts:greekLit:tlg0012.tlg002.murray:12.133#ἃς τέκεν Ἠελίῳ Ὑπερίονι δῖα Νέαιρα.
urn:cts:greekLit:tlg0012.tlg002.murray:12.134#τὰς μὲν ἄρα θρέψασα τεκοῦσά τε πότνια μήτηρ
urn:cts:greekLit:tlg0012.tlg002.murray:12.135#Θρινακίην ἐς νῆσον ἀπῴκισε τηλόθι ναίειν,
urn:cts:greekLit:tlg0012.tlg002.murray:12.136#μῆλα φυλασσέμεναι πατρώια καὶ ἕλικας βοῦς.
urn:cts:greekLit:tlg0012.tlg002.murray:12.137#τὰς εἰ μέν κʼ ἀσινέας ἐάᾳς νόστου τε μέδηαι,
urn:cts:greekLit:tlg0012.tlg002.murray:12.138#ἦ τʼ ἂν ἔτʼ εἰς Ἰθάκην κακά περ πάσχοντες ἵκοισθε·
urn:cts:greekLit:tlg0012.tlg002.murray:12.139#εἰ δέ κε σίνηαι, τότε τοι τεκμαίρομʼ ὄλεθρον,
urn:cts:greekLit:tlg0012.tlg002.murray:12.140#νηί τε καὶ ἑτάροις· αὐτὸς δʼ εἴ πέρ κεν ἀλύξῃς,
urn:cts:greekLit:tlg0012.tlg002.murray:12.141#ὀψὲ κακῶς νεῖαι, ὀλέσας ἄπο πάντας ἑταίρους.
urn:cts:greekLit:tlg0012.tlg002.murray:12.142#ὣς ἔφατʼ, αὐτίκα δὲ χρυσόθρονος ἤλυθεν Ἠώς.
urn:cts:greekLit:tlg0012.tlg002.murray:12.143#ἡ μὲν ἔπειτʼ ἀνὰ νῆσον ἀπέστιχε δῖα θεάων·
urn:cts:greekLit:tlg0012.tlg002.murray:12.144#αὐτὰρ ἐγὼν ἐπὶ νῆα κιὼν ὤτρυνον ἑταίρους
urn:cts:greekLit:tlg0012.tlg002.murray:12.145#αὐτούς τʼ ἀμβαίνειν ἀνά τε πρυμνήσια λῦσαι·
urn:cts:greekLit:tlg0012.tlg002.murray:12.146#οἱ δʼ αἶψʼ εἴσβαινον καὶ ἐπὶ κληῖσι καθῖζον.
urn:cts:greekLit:tlg0012.tlg002.murray:12.147#ἑξῆς δʼ ἑζόμενοι πολιὴν ἅλα τύπτον ἐρετμοῖς.
urn:cts:greekLit:tlg0012.tlg002.murray:12.148#ἡμῖν δʼ αὖ κατόπισθε νεὸς κυανοπρῴροιο
urn:cts:greekLit:tlg0012.tlg002.murray:12.149#ἴκμενον οὖρον ἵει πλησίστιον, ἐσθλὸν ἑταῖρον,
urn:cts:greekLit:tlg0012.tlg002.murray:12.150#Κίρκη ἐυπλόκαμος,  δεινὴ θεὸς αὐδήεσσα.
urn:cts:greekLit:tlg0012.tlg002.murray:12.151#αὐτίκα δʼ ὅπλα ἕκαστα πονησάμενοι κατὰ νῆα
urn:cts:greekLit:tlg0012.tlg002.murray:12.152#ἥμεθα· τὴν δʼ ἄνεμός τε κυβερνήτης τʼ ἴθυνε.
urn:cts:greekLit:tlg0012.tlg002.murray:12.153#δὴ τότʼ ἐγὼν ἑτάροισι μετηύδων ἀχνύμενος κῆρ·
urn:cts:greekLit:tlg0012.tlg002.murray:12.154#ὦ φίλοι, οὐ γὰρ χρὴ ἕνα ἴδμεναι οὐδὲ δύʼ οἴους
urn:cts:greekLit:tlg0012.tlg002.murray:12.155#θέσφαθʼ ἅ μοι Κίρκη μυθήσατο,  δῖα θεάων·
urn:cts:greekLit:tlg0012.tlg002.murray:12.156#ἀλλʼ ἐρέω μὲν ἐγών, ἵνα εἰδότες ἤ κε θάνωμεν
urn:cts:greekLit:tlg0012.tlg002.murray:12.157#ἤ κεν ἀλευάμενοι θάνατον καὶ κῆρα φύγοιμεν.
urn:cts:greekLit:tlg0012.tlg002.murray:12.158#Σειρήνων μὲν πρῶτον ἀνώγει θεσπεσιάων
urn:cts:greekLit:tlg0012.tlg002.murray:12.159#φθόγγον ἀλεύασθαι καὶ λειμῶνʼ ἀνθεμόεντα.
urn:cts:greekLit:tlg0012.tlg002.murray:12.160#οἶον ἔμʼ ἠνώγει ὄπʼ ἀκουέμεν· ἀλλά με δεσμῷ
urn:cts:greekLit:tlg0012.tlg002.murray:12.161#δήσατʼ ἐν ἀργαλέῳ, ὄφρʼ ἔμπεδον αὐτόθι μίμνω,
urn:cts:greekLit:tlg0012.tlg002.murray:12.162#ὀρθὸν ἐν ἱστοπέδῃ, ἐκ δʼ αὐτοῦ πείρατʼ ἀνήφθω.
urn:cts:greekLit:tlg0012.tlg002.murray:12.163#εἰ δέ κε λίσσωμαι ὑμέας λῦσαί τε κελεύω,
urn:cts:greekLit:tlg0012.tlg002.murray:12.164#ὑμεῖς δὲ πλεόνεσσι τότʼ ἐν δεσμοῖσι πιέζειν.
urn:cts:greekLit:tlg0012.tlg002.murray:12.165#ἦ τοι ἐγὼ τὰ ἕκαστα λέγων ἑτάροισι πίφαυσκον·
urn:cts:greekLit:tlg0012.tlg002.murray:12.166#τόφρα δὲ καρπαλίμως ἐξίκετο νηῦς ἐυεργὴς
urn:cts:greekLit:tlg0012.tlg002.murray:12.167#νῆσον Σειρήνοιιν· ἔπειγε γὰρ οὖρος ἀπήμων.
urn:cts:greekLit:tlg0012.tlg002.murray:12.168#αὐτίκʼ ἔπειτʼ ἄνεμος μὲν ἐπαύσατο ἠδὲ γαλήνη
urn:cts:greekLit:tlg0012.tlg002.murray:12.169#ἔπλετο νηνεμίη, κοίμησε δὲ κύματα δαίμων.
urn:cts:greekLit:tlg0012.tlg002.murray:12.170#ἀνστάντες δʼ ἕταροι νεὸς ἱστία μηρύσαντο
urn:cts:greekLit:tlg0012.tlg002.murray:12.171#καὶ τὰ μὲν ἐν νηὶ γλαφυρῇ θέσαν, οἱ δʼ ἐπʼ ἐρετμὰ
urn:cts:greekLit:tlg0012.tlg002.murray:12.172#ἑζόμενοι λεύκαινον ὕδωρ ξεστῇς ἐλάτῃσιν.
urn:cts:greekLit:tlg0012.tlg002.murray:12.173#αὐτὰρ ἐγὼ κηροῖο μέγαν τροχὸν ὀξέι χαλκῷ
urn:cts:greekLit:tlg0012.tlg002.murray:12.174#τυτθὰ διατμήξας χερσὶ στιβαρῇσι πίεζον·
urn:cts:greekLit:tlg0012.tlg002.murray:12.175#αἶψα δʼ ἰαίνετο κηρός,  ἐπεὶ κέλετο μεγάλη ἲς
urn:cts:greekLit:tlg0012.tlg002.murray:12.176#Ἠελίου τʼ αὐγὴ Ὑπεριονίδαο ἄνακτος·
urn:cts:greekLit:tlg0012.tlg002.murray:12.177#ἑξείης δʼ ἑτάροισιν ἐπʼ οὔατα πᾶσιν ἄλειψα.
urn:cts:greekLit:tlg0012.tlg002.murray:12.178#οἱ δʼ ἐν νηί μʼ ἔδησαν ὁμοῦ χεῖράς τε πόδας τε
urn:cts:greekLit:tlg0012.tlg002.murray:12.179#ὀρθὸν ἐν ἱστοπέδῃ, ἐκ δʼ αὐτοῦ πείρατʼ ἀνῆπτον·
urn:cts:greekLit:tlg0012.tlg002.murray:12.180#αὐτοὶ δʼ ἑζόμενοι πολιὴν ἅλα τύπτον ἐρετμοῖς.
urn:cts:greekLit:tlg0012.tlg002.murray:12.181#ἀλλʼ ὅτε τόσσον ἀπῆμεν ὅσον τε γέγωνε βοήσας,
urn:cts:greekLit:tlg0012.tlg002.murray:12.182#ῥίμφα διώκοντες, τὰς δʼ οὐ λάθεν ὠκύαλος νηῦς
urn:cts:greekLit:tlg0012.tlg002.murray:12.183#ἐγγύθεν ὀρνυμένη, λιγυρὴν δʼ ἔντυνον ἀοιδήν·
urn:cts:greekLit:tlg0012.tlg002.murray:12.184#δεῦρʼ ἄγʼ ἰών, πολύαινʼ Ὀδυσεῦ, μέγα κῦδος Ἀχαιῶν,
urn:cts:greekLit:tlg0012.tlg002.murray:12.185#νῆα κατάστησον,  ἵνα νωιτέρην ὄπ ἀκούσῃς.
urn:cts:greekLit:tlg0012.tlg002.murray:12.186#οὐ γάρ πώ τις τῇδε παρήλασε νηὶ μελαίνῃ,
urn:cts:greekLit:tlg0012.tlg002.murray:12.187#πρίν γʼ ἡμέων μελίγηρυν ἀπὸ στομάτων ὄπʼ ἀκοῦσαι,
urn:cts:greekLit:tlg0012.tlg002.murray:12.188#ἀλλʼ ὅ γε τερψάμενος νεῖται καὶ πλείονα εἰδώς.
urn:cts:greekLit:tlg0012.tlg002.murray:12.189#ἴδμεν γάρ τοι πάνθʼ ὅσʼ ἐνὶ Τροίῃ εὐρείῃ
urn:cts:greekLit:tlg0012.tlg002.murray:12.190#Ἀργεῖοι Τρῶές τε θεῶν ἰότητι μόγησαν,
urn:cts:greekLit:tlg0012.tlg002.murray:12.191#ἴδμεν δʼ, ὅσσα γένηται ἐπὶ χθονὶ πουλυβοτείρῃ.
urn:cts:greekLit:tlg0012.tlg002.murray:12.192#ὣς φάσαν ἱεῖσαι ὄπα κάλλιμον· αὐτὰρ ἐμὸν κῆρ
urn:cts:greekLit:tlg0012.tlg002.murray:12.193#ἤθελʼ ἀκουέμεναι, λῦσαί τʼ ἐκέλευον ἑταίρους
urn:cts:greekLit:tlg0012.tlg002.murray:12.194#ὀφρύσι νευστάζων· οἱ δὲ προπεσόντες ἔρεσσον.
urn:cts:greekLit:tlg0012.tlg002.murray:12.195#αὐτίκα δʼ ἀνστάντες Περιμήδης Εὐρύλοχός τε
urn:cts:greekLit:tlg0012.tlg002.murray:12.196#πλείοσί μʼ ἐν δεσμοῖσι δέον μᾶλλόν τε πίεζον.
urn:cts:greekLit:tlg0012.tlg002.murray:12.197#αὐτὰρ ἐπεὶ δὴ τάς γε παρήλασαν, οὐδʼ ἔτʼ ἔπειτα
urn:cts:greekLit:tlg0012.tlg002.murray:12.198#φθογγῆς Σειρήνων ἠκούομεν οὐδέ τʼ ἀοιδῆς,
urn:cts:greekLit:tlg0012.tlg002.murray:12.199#αἶψʼ ἀπὸ κηρὸν ἕλοντο ἐμοὶ ἐρίηρες ἑταῖροι,
urn:cts:greekLit:tlg0012.tlg002.murray:12.200#ὅν σφιν ἐπʼ ὠσὶν ἄλειψʼ,  ἐμέ τʼ ἐκ δεσμῶν ἀνέλυσαν.
urn:cts:greekLit:tlg0012.tlg002.murray:12.201#ἀλλʼ ὅτε δὴ τὴν νῆσον ἐλείπομεν, αὐτίκʼ ἔπειτα
urn:cts:greekLit:tlg0012.tlg002.murray:12.202#καπνὸν καὶ μέγα κῦμα ἴδον καὶ δοῦπον ἄκουσα.
urn:cts:greekLit:tlg0012.tlg002.murray:12.203#τῶν δʼ ἄρα δεισάντων ἐκ χειρῶν ἔπτατʼ ἐρετμά,
urn:cts:greekLit:tlg0012.tlg002.murray:12.204#βόμβησαν δʼ ἄρα πάντα κατὰ ῥόον· ἔσχετο δʼ αὐτοῦ
urn:cts:greekLit:tlg0012.tlg002.murray:12.205#νηῦς,  ἐπεὶ οὐκέτʼ ἐρετμὰ προήκεα χερσὶν ἔπειγον.
urn:cts:greekLit:tlg0012.tlg002.murray:12.206#αὐτὰρ ἐγὼ διὰ νηὸς ἰὼν ὤτρυνον ἑταίρους
urn:cts:greekLit:tlg0012.tlg002.murray:12.207#μειλιχίοις ἐπέεσσι παρασταδὸν ἄνδρα ἕκαστον·
urn:cts:greekLit:tlg0012.tlg002.murray:12.208# ὦ φίλοι, οὐ γάρ πώ τι κακῶν ἀδαήμονές εἰμεν·
urn:cts:greekLit:tlg0012.tlg002.murray:12.209#οὐ μὲν δὴ τόδε μεῖζον ἕπει κακόν, ἢ ὅτε Κύκλωψ
urn:cts:greekLit:tlg0012.tlg002.murray:12.210#εἴλει ἐνὶ σπῆι γλαφυρῷ κρατερῆφι βίηφιν·
urn:cts:greekLit:tlg0012.tlg002.murray:12.211#ἀλλὰ καὶ ἔνθεν ἐμῇ ἀρετῇ, βουλῇ τε νόῳ τε,
urn:cts:greekLit:tlg0012.tlg002.murray:12.212#ἐκφύγομεν, καί που τῶνδε μνήσεσθαι ὀίω.
urn:cts:greekLit:tlg0012.tlg002.murray:12.213#νῦν δʼ ἄγεθʼ, ὡς ἂν ἐγὼ εἴπω, πειθώμεθα πάντες.
urn:cts:greekLit:tlg0012.tlg002.murray:12.214#ὑμεῖς μὲν κώπῃσιν ἁλὸς ῥηγμῖνα βαθεῖαν
urn:cts:greekLit:tlg0012.tlg002.murray:12.215#τύπτετε κληίδεσσιν ἐφήμενοι,  αἴ κέ ποθι Ζεὺς
urn:cts:greekLit:tlg0012.tlg002.murray:12.216#δώῃ τόνδε γʼ ὄλεθρον ὑπεκφυγέειν καὶ ἀλύξαι·
urn:cts:greekLit:tlg0012.tlg002.murray:12.217#σοὶ δέ, κυβερνῆθʼ, ὧδʼ ἐπιτέλλομαι· ἀλλʼ ἐνὶ θυμῷ
urn:cts:greekLit:tlg0012.tlg002.murray:12.218#βάλλευ, ἐπεὶ νηὸς γλαφυρῆς οἰήια νωμᾷς.
urn:cts:greekLit:tlg0012.tlg002.murray:12.219#τούτου μὲν καπνοῦ καὶ κύματος ἐκτὸς ἔεργε
urn:cts:greekLit:tlg0012.tlg002.murray:12.220#νῆα,  σὺ δὲ σκοπέλου ἐπιμαίεο, μή σε λάθῃσι
urn:cts:greekLit:tlg0012.tlg002.murray:12.221#κεῖσʼ ἐξορμήσασα καὶ ἐς κακὸν ἄμμε βάλῃσθα.
urn:cts:greekLit:tlg0012.tlg002.murray:12.222#ὣς ἐφάμην, οἱ δʼ ὦκα ἐμοῖς ἐπέεσσι πίθοντο.
urn:cts:greekLit:tlg0012.tlg002.murray:12.223#Σκύλλην δʼ οὐκέτʼ ἐμυθεόμην, ἄπρηκτον ἀνίην,
urn:cts:greekLit:tlg0012.tlg002.murray:12.224#μή πώς μοι δείσαντες ἀπολλήξειαν ἑταῖροι
urn:cts:greekLit:tlg0012.tlg002.murray:12.225#εἰρεσίης,  ἐντὸς δὲ πυκάζοιεν σφέας αὐτούς.
urn:cts:greekLit:tlg0012.tlg002.murray:12.226#καὶ τότε δὴ Κίρκης μὲν ἐφημοσύνης ἀλεγεινῆς
urn:cts:greekLit:tlg0012.tlg002.murray:12.227#λανθανόμην, ἐπεὶ οὔ τί μʼ ἀνώγει θωρήσσεσθαι·
urn:cts:greekLit:tlg0012.tlg002.murray:12.228#αὐτὰρ ἐγὼ καταδὺς κλυτὰ τεύχεα καὶ δύο δοῦρε
urn:cts:greekLit:tlg0012.tlg002.murray:12.229#μάκρʼ ἐν χερσὶν ἑλὼν εἰς ἴκρια νηὸς ἔβαινον
urn:cts:greekLit:tlg0012.tlg002.murray:12.230#πρῴρης· ἔνθεν γάρ μιν ἐδέγμην πρῶτα φανεῖσθαι
urn:cts:greekLit:tlg0012.tlg002.murray:12.231#Σκύλλην πετραίην, ἥ μοι φέρε πῆμʼ ἑτάροισιν.
urn:cts:greekLit:tlg0012.tlg002.murray:12.232#οὐδέ πῃ ἀθρῆσαι δυνάμην, ἔκαμον δέ μοι ὄσσε
urn:cts:greekLit:tlg0012.tlg002.murray:12.233#πάντῃ παπταίνοντι πρὸς ἠεροειδέα πέτρην.
urn:cts:greekLit:tlg0012.tlg002.murray:12.234#ἡμεῖς μὲν στεινωπὸν ἀνεπλέομεν γοόωντες·
urn:cts:greekLit:tlg0012.tlg002.murray:12.235#ἔνθεν μὲν Σκύλλη,  ἑτέρωθι δὲ δῖα Χάρυβδις
urn:cts:greekLit:tlg0012.tlg002.murray:12.236#δεινὸν ἀνερροίβδησε θαλάσσης ἁλμυρὸν ὕδωρ.
urn:cts:greekLit:tlg0012.tlg002.murray:12.237#ἦ τοι ὅτʼ ἐξεμέσειε, λέβης ὣς ἐν πυρὶ πολλῷ
urn:cts:greekLit:tlg0012.tlg002.murray:12.238#πᾶσʼ ἀναμορμύρεσκε κυκωμένη, ὑψόσε δʼ ἄχνη
urn:cts:greekLit:tlg0012.tlg002.murray:12.239#ἄκροισι σκοπέλοισιν ἐπʼ ἀμφοτέροισιν ἔπιπτεν·
urn:cts:greekLit:tlg0012.tlg002.murray:12.240#ἀλλʼ ὅτʼ ἀναβρόξειε θαλάσσης ἁλμυρὸν ὕδωρ,
urn:cts:greekLit:tlg0012.tlg002.murray:12.241#πᾶσʼ ἔντοσθε φάνεσκε κυκωμένη, ἀμφὶ δὲ πέτρη
urn:cts:greekLit:tlg0012.tlg002.murray:12.242#δεινὸν ἐβεβρύχει, ὑπένερθε δὲ γαῖα φάνεσκε
urn:cts:greekLit:tlg0012.tlg002.murray:12.243#ψάμμῳ κυανέη· τοὺς δὲ χλωρὸν δέος ᾕρει.
urn:cts:greekLit:tlg0012.tlg002.murray:12.244#ἡμεῖς μὲν πρὸς τὴν ἴδομεν δείσαντες ὄλεθρον·
urn:cts:greekLit:tlg0012.tlg002.murray:12.245#τόφρα δέ μοι Σκύλλη γλαφυρῆς ἐκ νηὸς ἑταίρους
urn:cts:greekLit:tlg0012.tlg002.murray:12.246#ἓξ ἕλεθʼ, οἳ χερσίν τε βίηφί τε φέρτατοι ἦσαν.
urn:cts:greekLit:tlg0012.tlg002.murray:12.247#σκεψάμενος δʼ ἐς νῆα θοὴν ἅμα καὶ μεθʼ ἑταίρους
urn:cts:greekLit:tlg0012.tlg002.murray:12.248#ἤδη τῶν ἐνόησα πόδας καὶ χεῖρας ὕπερθεν
urn:cts:greekLit:tlg0012.tlg002.murray:12.249#ὑψόσʼ ἀειρομένων· ἐμὲ δὲ φθέγγοντο καλεῦντες
urn:cts:greekLit:tlg0012.tlg002.murray:12.250#ἐξονομακλήδην,  τότε γʼ ὕστατον, ἀχνύμενοι κῆρ.
urn:cts:greekLit:tlg0012.tlg002.murray:12.251#ὡς δʼ ὅτʼ ἐπὶ προβόλῳ ἁλιεὺς περιμήκεϊ ῥάβδῳ
urn:cts:greekLit:tlg0012.tlg002.murray:12.252#ἰχθύσι τοῖς ὀλίγοισι δόλον κατὰ εἴδατα βάλλων
urn:cts:greekLit:tlg0012.tlg002.murray:12.253#ἐς πόντον προΐησι βοὸς κέρας ἀγραύλοιο,
urn:cts:greekLit:tlg0012.tlg002.murray:12.254#ἀσπαίροντα δʼ ἔπειτα λαβὼν ἔρριψε θύραζε,
urn:cts:greekLit:tlg0012.tlg002.murray:12.255#ὣς οἵ γʼ ἀσπαίροντες ἀείροντο προτὶ πέτρας·
urn:cts:greekLit:tlg0012.tlg002.murray:12.256#αὐτοῦ δʼ εἰνὶ θύρῃσι κατήσθιε κεκληγῶτας
urn:cts:greekLit:tlg0012.tlg002.murray:12.257#χεῖρας ἐμοὶ ὀρέγοντας ἐν αἰνῇ δηιοτῆτι·
urn:cts:greekLit:tlg0012.tlg002.murray:12.258#οἴκτιστον δὴ κεῖνο ἐμοῖς ἴδον ὀφθαλμοῖσι
urn:cts:greekLit:tlg0012.tlg002.murray:12.259#πάντων, ὅσσʼ ἐμόγησα πόρους ἁλὸς ἐξερεείνων.
urn:cts:greekLit:tlg0012.tlg002.murray:12.260#αὐτὰρ ἐπεὶ πέτρας φύγομεν δεινήν τε Χάρυβδιν
urn:cts:greekLit:tlg0012.tlg002.murray:12.261#Σκύλλην τʼ, αὐτίκʼ ἔπειτα θεοῦ ἐς ἀμύμονα νῆσον
urn:cts:greekLit:tlg0012.tlg002.murray:12.262#ἱκόμεθʼ· ἔνθα δʼ ἔσαν καλαὶ βόες εὐρυμέτωποι,
urn:cts:greekLit:tlg0012.tlg002.murray:12.263#πολλὰ δὲ ἴφια μῆλʼ Ὑπερίονος Ἠελίοιο.
urn:cts:greekLit:tlg0012.tlg002.murray:12.264#δὴ τότʼ ἐγὼν ἔτι πόντῳ ἐὼν ἐν νηὶ μελαίνῃ
urn:cts:greekLit:tlg0012.tlg002.murray:12.265#μυκηθμοῦ τʼ ἤκουσα βοῶν αὐλιζομενάων
urn:cts:greekLit:tlg0012.tlg002.murray:12.266#οἰῶν τε βληχήν· καί μοι ἔπος ἔμπεσε θυμῷ
urn:cts:greekLit:tlg0012.tlg002.murray:12.267#μάντηος ἀλαοῦ, Θηβαίου Τειρεσίαο,
urn:cts:greekLit:tlg0012.tlg002.murray:12.268#Κίρκης τʼ Αἰαίης, ἥ μοι μάλα πόλλʼ ἐπέτελλε
urn:cts:greekLit:tlg0012.tlg002.murray:12.269#νῆσον ἀλεύασθαι τερψιμβρότου Ἠελίοιο.
urn:cts:greekLit:tlg0012.tlg002.murray:12.270#δὴ τότʼ ἐγὼν ἑτάροισι μετηύδων ἀχνύμενος κῆρ·
urn:cts:greekLit:tlg0012.tlg002.murray:12.271#κέκλυτέ μευ μύθων κακά περ πάσχοντες ἑταῖροι,
urn:cts:greekLit:tlg0012.tlg002.murray:12.272#ὄφρʼ ὑμῖν εἴπω μαντήια Τειρεσίαο
urn:cts:greekLit:tlg0012.tlg002.murray:12.273#Κίρκης τʼ Αἰαίης, ἥ μοι μάλα πόλλʼ ἐπέτελλε
urn:cts:greekLit:tlg0012.tlg002.murray:12.274#νῆσον ἀλεύασθαι τερψιμβρότου Ἠελίοιο·
urn:cts:greekLit:tlg0012.tlg002.murray:12.275#ἔνθα γὰρ αἰνότατον κακὸν ἔμμεναι ἄμμιν ἔφασκεν.
urn:cts:greekLit:tlg0012.tlg002.murray:12.276#ἀλλὰ παρὲξ τὴν νῆσον ἐλαύνετε νῆα μέλαιναν.
urn:cts:greekLit:tlg0012.tlg002.murray:12.277#ὣς ἐφάμην, τοῖσιν δὲ κατεκλάσθη φίλον ἦτορ.
urn:cts:greekLit:tlg0012.tlg002.murray:12.278#αὐτίκα δʼ Εὐρύλοχος στυγερῷ μʼ ἠμείβετο μύθῳ·
urn:cts:greekLit:tlg0012.tlg002.murray:12.279#σχέτλιός εἰς, Ὀδυσεῦ· περί τοι μένος, οὐδέ τι γυῖα
urn:cts:greekLit:tlg0012.tlg002.murray:12.280#κάμνεις· ἦ ῥά νυ σοί γε σιδήρεα πάντα τέτυκται,
urn:cts:greekLit:tlg0012.tlg002.murray:12.281#ὅς ῥʼ ἑτάρους καμάτῳ ἁδηκότας ἠδὲ καὶ ὕπνῳ
urn:cts:greekLit:tlg0012.tlg002.murray:12.282#οὐκ ἐάᾳς γαίης ἐπιβήμεναι, ἔνθα κεν αὖτε
urn:cts:greekLit:tlg0012.tlg002.murray:12.283#νήσῳ ἐν ἀμφιρύτῃ λαρὸν τετυκοίμεθα δόρπον,
urn:cts:greekLit:tlg0012.tlg002.murray:12.284#ἀλλʼ αὔτως διὰ νύκτα θοὴν ἀλάλησθαι ἄνωγας
urn:cts:greekLit:tlg0012.tlg002.murray:12.285#νήσου ἀποπλαγχθέντας ἐν ἠεροειδέι πόντῳ.
urn:cts:greekLit:tlg0012.tlg002.murray:12.286#ἐκ νυκτῶν δʼ ἄνεμοι χαλεποί, δηλήματα νηῶν,
urn:cts:greekLit:tlg0012.tlg002.murray:12.287#γίγνονται· πῇ κέν τις ὑπεκφύγοι αἰπὺν ὄλεθρον,
urn:cts:greekLit:tlg0012.tlg002.murray:12.288#ἤν πως ἐξαπίνης ἔλθῃ ἀνέμοιο θύελλα,
urn:cts:greekLit:tlg0012.tlg002.murray:12.289#ἢ Νότου ἢ Ζεφύροιο δυσαέος, οἵ τε μάλιστα
urn:cts:greekLit:tlg0012.tlg002.murray:12.290#νῆα διαρραίουσι θεῶν ἀέκητι ἀνάκτων.
urn:cts:greekLit:tlg0012.tlg002.murray:12.291#ἀλλʼ ἦ τοι νῦν μὲν πειθώμεθα νυκτὶ μελαίνῃ
urn:cts:greekLit:tlg0012.tlg002.murray:12.292#δόρπον θʼ ὁπλισόμεσθα θοῇ παρὰ νηὶ μένοντες,
urn:cts:greekLit:tlg0012.tlg002.murray:12.293#ἠῶθεν δʼ ἀναβάντες ἐνήσομεν εὐρέι πόντῳ.
urn:cts:greekLit:tlg0012.tlg002.murray:12.294#ὣς ἔφατʼ Εὐρύλοχος, ἐπὶ δʼ ᾔνεον ἄλλοι ἑταῖροι.
urn:cts:greekLit:tlg0012.tlg002.murray:12.295#καὶ τότε δὴ γίγνωσκον ὃ δὴ κακὰ μήδετο δαίμων,
urn:cts:greekLit:tlg0012.tlg002.murray:12.296#καί μιν φωνήσας ἔπεα πτερόεντα προσηύδων·
urn:cts:greekLit:tlg0012.tlg002.murray:12.297#Εὐρύλοχʼ, ἦ μάλα δή με βιάζετε μοῦνον ἐόντα.
urn:cts:greekLit:tlg0012.tlg002.murray:12.298#ἀλλʼ ἄγε νῦν μοι πάντες ὀμόσσατε καρτερὸν ὅρκον·
urn:cts:greekLit:tlg0012.tlg002.murray:12.299#εἴ κέ τινʼ ἠὲ βοῶν ἀγέλην ἢ πῶυ μέγʼ οἰῶν
urn:cts:greekLit:tlg0012.tlg002.murray:12.300#εὕρωμεν,  μή πού τις ἀτασθαλίῃσι κακῇσιν
urn:cts:greekLit:tlg0012.tlg002.murray:12.301#ἢ βοῦν ἠέ τι μῆλον ἀποκτάνῃ· ἀλλὰ ἕκηλοι
urn:cts:greekLit:tlg0012.tlg002.murray:12.302#ἐσθίετε βρώμην, τὴν ἀθανάτη πόρε Κίρκη.
urn:cts:greekLit:tlg0012.tlg002.murray:12.303#ὣς ἐφάμην, οἱ δʼ αὐτίκʼ ἀπώμνυον, ὡς ἐκέλευον.
urn:cts:greekLit:tlg0012.tlg002.murray:12.304#αὐτὰρ ἐπεί ῥʼ ὄμοσάν τε τελεύτησάν τε τὸν ὅρκον,
urn:cts:greekLit:tlg0012.tlg002.murray:12.305#στήσαμεν ἐν λιμένι γλαφυρῷ ἐυεργέα νῆα
urn:cts:greekLit:tlg0012.tlg002.murray:12.306#ἄγχʼ ὕδατος γλυκεροῖο, καὶ ἐξαπέβησαν ἑταῖροι
urn:cts:greekLit:tlg0012.tlg002.murray:12.307#νηός, ἔπειτα δὲ δόρπον ἐπισταμένως τετύκοντο.
urn:cts:greekLit:tlg0012.tlg002.murray:12.308#αὐτὰρ ἐπεὶ πόσιος καὶ ἐδητύος ἐξ ἔρον ἕντο,
urn:cts:greekLit:tlg0012.tlg002.murray:12.309#μνησάμενοι δὴ ἔπειτα φίλους ἔκλαιον ἑταίρους,
urn:cts:greekLit:tlg0012.tlg002.murray:12.310#οὓς ἔφαγε Σκύλλη γλαφυρῆς ἐκ νηὸς ἑλοῦσα·
urn:cts:greekLit:tlg0012.tlg002.murray:12.311#κλαιόντεσσι δὲ τοῖσιν ἐπήλυθε νήδυμος ὕπνος.
urn:cts:greekLit:tlg0012.tlg002.murray:12.312#ἦμος δὲ τρίχα νυκτὸς ἔην, μετὰ δʼ ἄστρα βεβήκει,
urn:cts:greekLit:tlg0012.tlg002.murray:12.313#ὦρσεν ἔπι ζαῆν ἄνεμον νεφεληγερέτα Ζεὺς
urn:cts:greekLit:tlg0012.tlg002.murray:12.314#λαίλαπι θεσπεσίῃ, σὺν δὲ νεφέεσσι κάλυψε
urn:cts:greekLit:tlg0012.tlg002.murray:12.315#γαῖαν ὁμοῦ καὶ πόντον· ὀρώρει δʼ οὐρανόθεν νύξ.
urn:cts:greekLit:tlg0012.tlg002.murray:12.316#ἦμος δʼ ἠριγένεια φάνη ῥοδοδάκτυλος Ἠώς,
urn:cts:greekLit:tlg0012.tlg002.murray:12.317#νῆα μὲν ὡρμίσαμεν κοῖλον σπέος εἰσερύσαντες.
urn:cts:greekLit:tlg0012.tlg002.murray:12.318#ἔνθα δʼ ἔσαν νυμφέων καλοὶ χοροὶ ἠδὲ θόωκοι·
urn:cts:greekLit:tlg0012.tlg002.murray:12.319#καὶ τότʼ ἐγὼν ἀγορὴν θέμενος μετὰ μῦθον ἔειπον·
urn:cts:greekLit:tlg0012.tlg002.murray:12.320#ὦ φίλοι,  ἐν γὰρ νηὶ θοῇ βρῶσίς τε πόσις τε
urn:cts:greekLit:tlg0012.tlg002.murray:12.321#ἔστιν, τῶν δὲ βοῶν ἀπεχώμεθα, μή τι πάθωμεν·
urn:cts:greekLit:tlg0012.tlg002.murray:12.322#δεινοῦ γὰρ θεοῦ αἵδε βόες καὶ ἴφια μῆλα,
urn:cts:greekLit:tlg0012.tlg002.murray:12.323#Ἠελίου, ὃς πάντʼ ἐφορᾷ καὶ πάντʼ ἐπακούει.
urn:cts:greekLit:tlg0012.tlg002.murray:12.324#ὣς ἐφάμην, τοῖσιν δʼ ἐπεπείθετο θυμὸς ἀγήνωρ.
urn:cts:greekLit:tlg0012.tlg002.murray:12.325#μῆνα δὲ πάντʼ ἄλληκτος ἄη Νότος,  οὐδέ τις ἄλλος
urn:cts:greekLit:tlg0012.tlg002.murray:12.326#γίγνετʼ ἔπειτʼ ἀνέμων εἰ μὴ Εὖρός τε Νότος τε.
urn:cts:greekLit:tlg0012.tlg002.murray:12.327#οἱ δʼ ἧος μὲν σῖτον ἔχον καὶ οἶνον ἐρυθρόν,
urn:cts:greekLit:tlg0012.tlg002.murray:12.328#τόφρα βοῶν ἀπέχοντο λιλαιόμενοι βιότοιο.
urn:cts:greekLit:tlg0012.tlg002.murray:12.329#ἀλλʼ ὅτε δὴ νηὸς ἐξέφθιτο ἤια πάντα,
urn:cts:greekLit:tlg0012.tlg002.murray:12.330#καὶ δὴ ἄγρην ἐφέπεσκον ἀλητεύοντες ἀνάγκῃ,
urn:cts:greekLit:tlg0012.tlg002.murray:12.331#ἰχθῦς ὄρνιθάς τε, φίλας ὅ τι χεῖρας ἵκοιτο,
urn:cts:greekLit:tlg0012.tlg002.murray:12.332#γναμπτοῖς ἀγκίστροισιν, ἔτειρε δὲ γαστέρα λιμός·
urn:cts:greekLit:tlg0012.tlg002.murray:12.333#δὴ τότʼ ἐγὼν ἀνὰ νῆσον ἀπέστιχον, ὄφρα θεοῖσιν
urn:cts:greekLit:tlg0012.tlg002.murray:12.334#εὐξαίμην, εἴ τίς μοι ὁδὸν φήνειε νέεσθαι.
urn:cts:greekLit:tlg0012.tlg002.murray:12.335#ἀλλʼ ὅτε δὴ διὰ νήσου ἰὼν ἤλυξα ἑταίρους,
urn:cts:greekLit:tlg0012.tlg002.murray:12.336#χεῖρας νιψάμενος, ὅθʼ ἐπὶ σκέπας ἦν ἀνέμοιο,
urn:cts:greekLit:tlg0012.tlg002.murray:12.337#ἠρώμην πάντεσσι θεοῖς οἳ Ὄλυμπον ἔχουσιν·
urn:cts:greekLit:tlg0012.tlg002.murray:12.338#οἱ δʼ ἄρα μοι γλυκὺν ὕπνον ἐπὶ βλεφάροισιν ἔχευαν.
urn:cts:greekLit:tlg0012.tlg002.murray:12.339#Εὐρύλοχος δʼ ἑτάροισι κακῆς ἐξήρχετο βουλῆς·
urn:cts:greekLit:tlg0012.tlg002.murray:12.340#κέκλυτέ μευ μύθων κακά περ πάσχοντες ἑταῖροι.
urn:cts:greekLit:tlg0012.tlg002.murray:12.341#πάντες μὲν στυγεροὶ θάνατοι δειλοῖσι βροτοῖσι,
urn:cts:greekLit:tlg0012.tlg002.murray:12.342#λιμῷ δʼ οἴκτιστον θανέειν καὶ πότμον ἐπισπεῖν.
urn:cts:greekLit:tlg0012.tlg002.murray:12.343#ἀλλʼ ἄγετʼ, Ἠελίοιο βοῶν ἐλάσαντες ἀρίστας
urn:cts:greekLit:tlg0012.tlg002.murray:12.344#ῥέξομεν ἀθανάτοισι, τοὶ οὐρανὸν εὐρὺν ἔχουσιν.
urn:cts:greekLit:tlg0012.tlg002.murray:12.345#εἰ δέ κεν εἰς Ἰθάκην ἀφικοίμεθα,  πατρίδα γαῖαν,
urn:cts:greekLit:tlg0012.tlg002.murray:12.346#αἶψά κεν Ἠελίῳ Ὑπερίονι πίονα νηὸν
urn:cts:greekLit:tlg0012.tlg002.murray:12.347#τεύξομεν, ἐν δέ κε θεῖμεν ἀγάλματα πολλὰ καὶ ἐσθλά.
urn:cts:greekLit:tlg0012.tlg002.murray:12.348#εἰ δὲ χολωσάμενός τι βοῶν ὀρθοκραιράων
urn:cts:greekLit:tlg0012.tlg002.murray:12.349#νῆʼ ἐθέλῃ ὀλέσαι, ἐπὶ δʼ ἕσπωνται θεοὶ ἄλλοι,
urn:cts:greekLit:tlg0012.tlg002.murray:12.350#βούλομʼ ἅπαξ πρὸς κῦμα χανὼν ἀπὸ θυμὸν ὀλέσσαι,
urn:cts:greekLit:tlg0012.tlg002.murray:12.351#ἢ δηθὰ στρεύγεσθαι ἐὼν ἐν νήσῳ ἐρήμῃ.
urn:cts:greekLit:tlg0012.tlg002.murray:12.352#ὣς ἔφατʼ Εὐρύλοχος, ἐπὶ δʼ ᾔνεον ἄλλοι ἑταῖροι.
urn:cts:greekLit:tlg0012.tlg002.murray:12.353#αὐτίκα δʼ Ἠελίοιο βοῶν ἐλάσαντες ἀρίστας
urn:cts:greekLit:tlg0012.tlg002.murray:12.354#ἐγγύθεν, οὐ γὰρ τῆλε νεὸς κυανοπρῴροιο
urn:cts:greekLit:tlg0012.tlg002.murray:12.355#βοσκέσκονθʼ ἕλικες καλαὶ βόες εὐρυμέτωποι·
urn:cts:greekLit:tlg0012.tlg002.murray:12.356#τὰς δὲ περίστησάν τε καὶ εὐχετόωντο θεοῖσιν,
urn:cts:greekLit:tlg0012.tlg002.murray:12.357#φύλλα δρεψάμενοι τέρενα δρυὸς ὑψικόμοιο·
urn:cts:greekLit:tlg0012.tlg002.murray:12.358#οὐ γὰρ ἔχον κρῖ λευκὸν ἐυσσέλμου ἐπὶ νηός.
urn:cts:greekLit:tlg0012.tlg002.murray:12.359#αὐτὰρ ἐπεί ῥʼ εὔξαντο καὶ ἔσφαξαν καὶ ἔδειραν,
urn:cts:greekLit:tlg0012.tlg002.murray:12.360#μηρούς τʼ ἐξέταμον κατά τε κνίσῃ ἐκάλυψαν
urn:cts:greekLit:tlg0012.tlg002.murray:12.361#δίπτυχα ποιήσαντες, ἐπʼ αὐτῶν δʼ ὠμοθέτησαν.
urn:cts:greekLit:tlg0012.tlg002.murray:12.362#οὐδʼ εἶχον μέθυ λεῖψαι ἐπʼ αἰθομένοις ἱεροῖσιν,
urn:cts:greekLit:tlg0012.tlg002.murray:12.363#ἀλλʼ ὕδατι σπένδοντες ἐπώπτων ἔγκατα πάντα.
urn:cts:greekLit:tlg0012.tlg002.murray:12.364#αὐτὰρ ἐπεὶ κατὰ μῆρʼ ἐκάη καὶ σπλάγχνα πάσαντο,
urn:cts:greekLit:tlg0012.tlg002.murray:12.365#μίστυλλόν τʼ ἄρα τἆλλα καὶ ἀμφʼ ὀβελοῖσιν ἔπειραν.
urn:cts:greekLit:tlg0012.tlg002.murray:12.366#καὶ τότε μοι βλεφάρων ἐξέσσυτο νήδυμος ὕπνος,
urn:cts:greekLit:tlg0012.tlg002.murray:12.367#βῆν δʼ ἰέναι ἐπὶ νῆα θοὴν καὶ θῖνα θαλάσσης.
urn:cts:greekLit:tlg0012.tlg002.murray:12.368#ἀλλʼ ὅτε δὴ σχεδὸν ἦα κιὼν νεὸς ἀμφιελίσσης,
urn:cts:greekLit:tlg0012.tlg002.murray:12.369#καὶ τότε με κνίσης ἀμφήλυθεν ἡδὺς ἀυτμή.
urn:cts:greekLit:tlg0012.tlg002.murray:12.370#οἰμώξας δὲ θεοῖσι μέγʼ ἀθανάτοισι γεγώνευν·
urn:cts:greekLit:tlg0012.tlg002.murray:12.371#Ζεῦ πάτερ ἠδʼ ἄλλοι μάκαρες θεοὶ αἰὲν ἐόντες,
urn:cts:greekLit:tlg0012.tlg002.murray:12.372#ἦ με μάλʼ εἰς ἄτην κοιμήσατε νηλέι ὕπνῳ.
urn:cts:greekLit:tlg0012.tlg002.murray:12.373#οἱ δʼ ἕταροι μέγα ἔργον ἐμητίσαντο μένοντες.
urn:cts:greekLit:tlg0012.tlg002.murray:12.374#ὠκέα δʼ Ἠελίῳ Ὑπερίονι ἄγγελος ἦλθε
urn:cts:greekLit:tlg0012.tlg002.murray:12.375#Λαμπετίη τανύπεπλος,  ὅ οἱ βόας ἔκταμεν ἡμεῖς.
urn:cts:greekLit:tlg0012.tlg002.murray:12.376#αὐτίκα δʼ ἀθανάτοισι μετηύδα χωόμενος κῆρ·
urn:cts:greekLit:tlg0012.tlg002.murray:12.377#Ζεῦ πάτερ ἠδʼ ἄλλοι μάκαρες θεοὶ αἰὲν ἐόντες,
urn:cts:greekLit:tlg0012.tlg002.murray:12.378#τῖσαι δὴ ἑτάρους Λαερτιάδεω Ὀδυσῆος,
urn:cts:greekLit:tlg0012.tlg002.murray:12.379#οἵ μευ βοῦς ἔκτειναν ὑπέρβιον, ᾗσιν ἐγώ γε
urn:cts:greekLit:tlg0012.tlg002.murray:12.380#χαίρεσκον μὲν ἰὼν εἰς οὐρανὸν ἀστερόεντα,
urn:cts:greekLit:tlg0012.tlg002.murray:12.381#ἠδʼ ὁπότʼ ἂψ ἐπὶ γαῖαν ἀπʼ οὐρανόθεν προτραποίμην.
urn:cts:greekLit:tlg0012.tlg002.murray:12.382#εἰ δέ μοι οὐ τίσουσι βοῶν ἐπιεικέʼ ἀμοιβήν,
urn:cts:greekLit:tlg0012.tlg002.murray:12.383#δύσομαι εἰς Ἀίδαο καὶ ἐν νεκύεσσι φαείνω.
urn:cts:greekLit:tlg0012.tlg002.murray:12.384#τὸν δʼ ἀπαμειβόμενος προσέφη νεφεληγερέτα Ζεύς·
urn:cts:greekLit:tlg0012.tlg002.murray:12.385#Ἠέλιʼ,  ἦ τοι μὲν σὺ μετʼ ἀθανάτοισι φάεινε
urn:cts:greekLit:tlg0012.tlg002.murray:12.386#καὶ θνητοῖσι βροτοῖσιν ἐπὶ ζείδωρον ἄρουραν·
urn:cts:greekLit:tlg0012.tlg002.murray:12.387#τῶν δέ κʼ ἐγὼ τάχα νῆα θοὴν ἀργῆτι κεραυνῷ
urn:cts:greekLit:tlg0012.tlg002.murray:12.388#τυτθὰ βαλὼν κεάσαιμι μέσῳ ἐνὶ οἴνοπι πόντῳ.
urn:cts:greekLit:tlg0012.tlg002.murray:12.389#ταῦτα δʼ ἐγὼν ἤκουσα Καλυψοῦς ἠυκόμοιο·
urn:cts:greekLit:tlg0012.tlg002.murray:12.390#ἡ δʼ ἔφη Ἑρμείαο διακτόρου αὐτὴ ἀκοῦσαι.
urn:cts:greekLit:tlg0012.tlg002.murray:12.391#αὐτὰρ ἐπεί ῥʼ ἐπὶ νῆα κατήλυθον ἠδὲ θάλασσαν,
urn:cts:greekLit:tlg0012.tlg002.murray:12.392#νείκεον ἄλλοθεν ἄλλον ἐπισταδόν, οὐδέ τι μῆχος
urn:cts:greekLit:tlg0012.tlg002.murray:12.393#εὑρέμεναι δυνάμεσθα, βόες δʼ ἀποτέθνασαν ἤδη.
urn:cts:greekLit:tlg0012.tlg002.murray:12.394#τοῖσιν δʼ αὐτίκʼ ἔπειτα θεοὶ τέραα προύφαινον·
urn:cts:greekLit:tlg0012.tlg002.murray:12.395#εἷρπον μὲν ῥινοί,  κρέα δʼ ἀμφʼ ὀβελοῖσι μεμύκει,
urn:cts:greekLit:tlg0012.tlg002.murray:12.396#ὀπταλέα τε καὶ ὠμά, βοῶν δʼ ὣς γίγνετο φωνή.
urn:cts:greekLit:tlg0012.tlg002.murray:12.397#ἑξῆμαρ μὲν ἔπειτα ἐμοὶ ἐρίηρες ἑταῖροι
urn:cts:greekLit:tlg0012.tlg002.murray:12.398#δαίνυντʼ Ἠελίοιο βοῶν ἐλάσαντες ἀρίστας·
urn:cts:greekLit:tlg0012.tlg002.murray:12.399#ἀλλʼ ὅτε δὴ ἕβδομον ἦμαρ ἐπὶ Ζεὺς θῆκε Κρονίων,
urn:cts:greekLit:tlg0012.tlg002.murray:12.400#καὶ τότʼ ἔπειτʼ ἄνεμος μὲν ἐπαύσατο λαίλαπι θύων,
urn:cts:greekLit:tlg0012.tlg002.murray:12.401#ἡμεῖς δʼ αἶψʼ ἀναβάντες ἐνήκαμεν εὐρέι πόντῳ,
urn:cts:greekLit:tlg0012.tlg002.murray:12.402#ἱστὸν στησάμενοι ἀνά θʼ ἱστία λεύκʼ ἐρύσαντες.
urn:cts:greekLit:tlg0012.tlg002.murray:12.403#ἀλλʼ ὅτε δὴ τὴν νῆσον ἐλείπομεν, οὐδέ τις ἄλλη
urn:cts:greekLit:tlg0012.tlg002.murray:12.404#φαίνετο γαιάων, ἀλλʼ οὐρανὸς ἠδὲ θάλασσα,
urn:cts:greekLit:tlg0012.tlg002.murray:12.405#δὴ τότε κυανέην νεφέλην ἔστησε Κρονίων
urn:cts:greekLit:tlg0012.tlg002.murray:12.406#νηὸς ὕπερ γλαφυρῆς, ἤχλυσε δὲ πόντος ὑπʼ αὐτῆς.
urn:cts:greekLit:tlg0012.tlg002.murray:12.407#ἡ δʼ ἔθει οὐ μάλα πολλὸν ἐπὶ χρόνον· αἶψα γὰρ ἦλθε
urn:cts:greekLit:tlg0012.tlg002.murray:12.408#κεκληγὼς Ζέφυρος μεγάλῃ σὺν λαίλαπι θύων,
urn:cts:greekLit:tlg0012.tlg002.murray:12.409#ἱστοῦ δὲ προτόνους ἔρρηξʼ ἀνέμοιο θύελλα
urn:cts:greekLit:tlg0012.tlg002.murray:12.410#ἀμφοτέρους· ἱστὸς δʼ ὀπίσω πέσεν,  ὅπλα τε πάντα
urn:cts:greekLit:tlg0012.tlg002.murray:12.411#εἰς ἄντλον κατέχυνθʼ. ὁ δʼ ἄρα πρυμνῇ ἐνὶ νηὶ
urn:cts:greekLit:tlg0012.tlg002.murray:12.412#πλῆξε κυβερνήτεω κεφαλήν, σὺν δʼ ὀστέʼ ἄραξε
urn:cts:greekLit:tlg0012.tlg002.murray:12.413#πάντʼ ἄμυδις κεφαλῆς· ὁ δʼ ἄρʼ ἀρνευτῆρι ἐοικὼς
urn:cts:greekLit:tlg0012.tlg002.murray:12.414#κάππεσʼ ἀπʼ ἰκριόφιν, λίπε δʼ ὀστέα θυμὸς ἀγήνωρ.
urn:cts:greekLit:tlg0012.tlg002.murray:12.415#Ζεὺς δʼ ἄμυδις βρόντησε καὶ ἔμβαλε νηὶ κεραυνόν·
urn:cts:greekLit:tlg0012.tlg002.murray:12.416#ἡ δʼ ἐλελίχθη πᾶσα Διὸς πληγεῖσα κεραυνῷ,
urn:cts:greekLit:tlg0012.tlg002.murray:12.417#ἐν δὲ θεείου πλῆτο, πέσον δʼ ἐκ νηὸς ἑταῖροι.
urn:cts:greekLit:tlg0012.tlg002.murray:12.418#οἱ δὲ κορώνῃσιν ἴκελοι περὶ νῆα μέλαιναν
urn:cts:greekLit:tlg0012.tlg002.murray:12.419#κύμασιν ἐμφορέοντο, θεὸς δʼ ἀποαίνυτο νόστον.
urn:cts:greekLit:tlg0012.tlg002.murray:12.420#αὐτὰρ ἐγὼ διὰ νηὸς ἐφοίτων,  ὄφρʼ ἀπὸ τοίχους
urn:cts:greekLit:tlg0012.tlg002.murray:12.421#λῦσε κλύδων τρόπιος, τὴν δὲ ψιλὴν φέρε κῦμα,
urn:cts:greekLit:tlg0012.tlg002.murray:12.422#ἐκ δέ οἱ ἱστὸν ἄραξε ποτὶ τρόπιν. αὐτὰρ ἐπʼ αὐτῷ
urn:cts:greekLit:tlg0012.tlg002.murray:12.423#ἐπίτονος βέβλητο, βοὸς ῥινοῖο τετευχώς·
urn:cts:greekLit:tlg0012.tlg002.murray:12.424#τῷ ῥʼ ἄμφω συνέεργον, ὁμοῦ τρόπιν ἠδὲ καὶ ἱστόν,
urn:cts:greekLit:tlg0012.tlg002.murray:12.425#ἑζόμενος δʼ ἐπὶ τοῖς φερόμην ὀλοοῖς ἀνέμοισιν.
urn:cts:greekLit:tlg0012.tlg002.murray:12.426#ἔνθʼ ἦ τοι Ζέφυρος μὲν ἐπαύσατο λαίλαπι θύων,
urn:cts:greekLit:tlg0012.tlg002.murray:12.427#ἦλθε δʼ ἐπὶ Νότος ὦκα, φέρων ἐμῷ ἄλγεα θυμῷ,
urn:cts:greekLit:tlg0012.tlg002.murray:12.428#ὄφρʼ ἔτι τὴν ὀλοὴν ἀναμετρήσαιμι Χάρυβδιν.
urn:cts:greekLit:tlg0012.tlg002.murray:12.429#παννύχιος φερόμην, ἅμα δʼ ἠελίῳ ἀνιόντι
urn:cts:greekLit:tlg0012.tlg002.murray:12.430#ἦλθον ἐπὶ Σκύλλης σκόπελον δεινήν τε Χάρυβδιν.
urn:cts:greekLit:tlg0012.tlg002.murray:12.431#ἡ μὲν ἀνερροίβδησε θαλάσσης ἁλμυρὸν ὕδωρ·
urn:cts:greekLit:tlg0012.tlg002.murray:12.432#αὐτὰρ ἐγὼ ποτὶ μακρὸν ἐρινεὸν ὑψόσʼ ἀερθείς,
urn:cts:greekLit:tlg0012.tlg002.murray:12.433#τῷ προσφὺς ἐχόμην ὡς νυκτερίς. οὐδέ πῃ εἶχον
urn:cts:greekLit:tlg0012.tlg002.murray:12.434#οὔτε στηρίξαι ποσὶν ἔμπεδον οὔτʼ ἐπιβῆναι·
urn:cts:greekLit:tlg0012.tlg002.murray:12.435#ῥίζαι γὰρ ἑκὰς εἶχον, ἀπήωροι δʼ ἔσαν ὄζοι,
urn:cts:greekLit:tlg0012.tlg002.murray:12.436#μακροί τε μεγάλοι τε, κατεσκίαον δὲ Χάρυβδιν.
urn:cts:greekLit:tlg0012.tlg002.murray:12.437#νωλεμέως δʼ ἐχόμην, ὄφρʼ ἐξεμέσειεν ὀπίσσω
urn:cts:greekLit:tlg0012.tlg002.murray:12.438#ἱστὸν καὶ τρόπιν αὖτις· ἐελδομένῳ δέ μοι ἦλθον
urn:cts:greekLit:tlg0012.tlg002.murray:12.439#ὄψʼ· ἦμος δʼ ἐπὶ δόρπον ἀνὴρ ἀγορῆθεν ἀνέστη
urn:cts:greekLit:tlg0012.tlg002.murray:12.440#κρίνων νείκεα πολλὰ δικαζομένων αἰζηῶν,
urn:cts:greekLit:tlg0012.tlg002.murray:12.441#τῆμος δὴ τά γε δοῦρα Χαρύβδιος ἐξεφαάνθη.
urn:cts:greekLit:tlg0012.tlg002.murray:12.442#ἧκα δʼ ἐγὼ καθύπερθε πόδας καὶ χεῖρε φέρεσθαι,
urn:cts:greekLit:tlg0012.tlg002.murray:12.443#μέσσῳ δʼ ἐνδούπησα παρὲξ περιμήκεα δοῦρα,
urn:cts:greekLit:tlg0012.tlg002.murray:12.444#ἑζόμενος δʼ ἐπὶ τοῖσι διήρεσα χερσὶν ἐμῇσι.
urn:cts:greekLit:tlg0012.tlg002.murray:12.445#Σκύλλην δʼ οὐκέτʼ ἔασε πατὴρ ἀνδρῶν τε θεῶν τε
urn:cts:greekLit:tlg0012.tlg002.murray:12.446#εἰσιδέειν· οὐ γάρ κεν ὑπέκφυγον αἰπὺν ὄλεθρον.
urn:cts:greekLit:tlg0012.tlg002.murray:12.447#ἔνθεν δʼ ἐννῆμαρ φερόμην, δεκάτῃ δέ με νυκτὶ
urn:cts:greekLit:tlg0012.tlg002.murray:12.448#νῆσον ἐς Ὠγυγίην πέλασαν θεοί, ἔνθα Καλυψὼ
urn:cts:greekLit:tlg0012.tlg002.murray:12.449#ναίει ἐυπλόκαμος, δεινὴ θεὸς αὐδήεσσα,
urn:cts:greekLit:tlg0012.tlg002.murray:12.450#ἥ μʼ ἐφίλει τʼ ἐκόμει τε.  τί τοι τάδε μυθολογεύω;
urn:cts:greekLit:tlg0012.tlg002.murray:12.451#ἤδη γάρ τοι χθιζὸς ἐμυθεόμην ἐνὶ οἴκῳ
urn:cts:greekLit:tlg0012.tlg002.murray:12.452#σοί τε καὶ ἰφθίμῃ ἀλόχῳ· ἐχθρὸν δέ μοί ἐστιν
urn:cts:greekLit:tlg0012.tlg002.murray:12.453#αὖτις ἀριζήλως εἰρημένα μυθολογεύειν.
urn:cts:greekLit:tlg0012.tlg002.murray:13.1#ὣς ἔφαθʼ, οἱ δʼ ἄρα πάντες ἀκὴν ἐγένοντο σιωπῇ,
urn:cts:greekLit:tlg0012.tlg002.murray:13.2#κηληθμῷ δʼ ἔσχοντο κατὰ μέγαρα σκιόεντα.
urn:cts:greekLit:tlg0012.tlg002.murray:13.3#τὸν δʼ αὖτʼ Ἀλκίνοος ἀπαμείβετο φώνησέν τε·
urn:cts:greekLit:tlg0012.tlg002.murray:13.4#ὦ Ὀδυσεῦ, ἐπεὶ ἵκευ ἐμὸν ποτὶ χαλκοβατὲς δῶ,
urn:cts:greekLit:tlg0012.tlg002.murray:13.5#ὑψερεφές,  τῷ σʼ οὔ τι παλιμπλαγχθέντα γʼ ὀΐω
urn:cts:greekLit:tlg0012.tlg002.murray:13.6#ἂψ ἀπονοστήσειν, εἰ καὶ μάλα πολλὰ πέπονθας.
urn:cts:greekLit:tlg0012.tlg002.murray:13.7#ὑμέων δʼ ἀνδρὶ ἑκάστῳ ἐφιέμενος τάδε εἴρω,
urn:cts:greekLit:tlg0012.tlg002.murray:13.8#ὅσσοι ἐνὶ μεγάροισι γερούσιον αἴθοπα οἶνον
urn:cts:greekLit:tlg0012.tlg002.murray:13.9#αἰεὶ πίνετʼ ἐμοῖσιν, ἀκουάζεσθε δʼ ἀοιδοῦ.
urn:cts:greekLit:tlg0012.tlg002.murray:13.10#εἵματα μὲν δὴ ξείνῳ ἐϋξέστῃ ἐνὶ χηλῷ
urn:cts:greekLit:tlg0012.tlg002.murray:13.11#κεῖται καὶ χρυσὸς πολυδαίδαλος ἄλλα τε πάντα
urn:cts:greekLit:tlg0012.tlg002.murray:13.12#δῶρʼ, ὅσα Φαιήκων βουληφόροι ἐνθάδʼ ἔνεικαν·
urn:cts:greekLit:tlg0012.tlg002.murray:13.13#ἀλλʼ ἄγε οἱ δῶμεν τρίποδα μέγαν ἠδὲ λέβητα
urn:cts:greekLit:tlg0012.tlg002.murray:13.14#ἀνδρακάς· ἡμεῖς δʼ αὖτε ἀγειρόμενοι κατὰ δῆμον
urn:cts:greekLit:tlg0012.tlg002.murray:13.15#τισόμεθʼ· ἀργαλέον γὰρ ἕνα προικὸς χαρίσασθαι.
urn:cts:greekLit:tlg0012.tlg002.murray:13.16#ὣς ἔφατʼ Ἀλκίνοος, τοῖσιν δʼ ἐπιὴνδανε μῦθος.
urn:cts:greekLit:tlg0012.tlg002.murray:13.17#οἱ μὲν κακκείοντες ἔβαν οἶκόνδε ἕκαστος,
urn:cts:greekLit:tlg0012.tlg002.murray:13.18#ἦμος δʼ ἠριγένεια φάνη ῥοδοδάκτυλος Ἠώς,
urn:cts:greekLit:tlg0012.tlg002.murray:13.19#νῆάδʼ ἐπεσσεύοντο, φέρον δʼ εὐήνορα χαλκόν.
urn:cts:greekLit:tlg0012.tlg002.murray:13.20#καὶ τὰ μὲν εὖ κατέθηχʼ ἱερὸν μένος Ἀλκινόοιο,
urn:cts:greekLit:tlg0012.tlg002.murray:13.21#αὐτὸς ἰὼν διὰ νηὸς ὑπὸ ζυγά, μή τινʼ ἑταίρων
urn:cts:greekLit:tlg0012.tlg002.murray:13.22#βλάπτοι ἐλαυνόντων, ὁπότε σπερχοίατʼ ἐρετμοῖς.
urn:cts:greekLit:tlg0012.tlg002.murray:13.23#οἱ δʼ εἰς Ἀλκινόοιο κίον καὶ δαῖτʼ ἀλέγυνον.
urn:cts:greekLit:tlg0012.tlg002.murray:13.24#τοῖσι δὲ βοῦν ἱέρευσʼ ἱερὸν μένος Ἀλκινόοιο
urn:cts:greekLit:tlg0012.tlg002.murray:13.25#Ζηνὶ κελαινεφέϊ Κρονίδῃ,  ὃς πᾶσιν ἀνάσσει.
urn:cts:greekLit:tlg0012.tlg002.murray:13.26#μῆρα δὲ κήαντες δαίνυντʼ ἐρικυδέα δαῖτα
urn:cts:greekLit:tlg0012.tlg002.murray:13.27#τερπόμενοι· μετὰ δέ σφιν ἐμέλπετο θεῖος ἀοιδός,
urn:cts:greekLit:tlg0012.tlg002.murray:13.28#Δημόδοκος, λαοῖσι τετιμένος. αὐτὰρ Ὀδυσσεὺς
urn:cts:greekLit:tlg0012.tlg002.murray:13.29#πολλὰ πρὸς ἠέλιον κεφαλὴν τρέπε παμφανόωντα,
urn:cts:greekLit:tlg0012.tlg002.murray:13.30#δῦναι ἐπειγόμενος· δὴ γὰρ μενέαινε νέεσθαι.
urn:cts:greekLit:tlg0012.tlg002.murray:13.31#ὡς δʼ ὅτʼ ἀνὴρ δόρποιο λιλαίεται, ᾧ τε πανῆμαρ
urn:cts:greekLit:tlg0012.tlg002.murray:13.32#νειὸν ἀνʼ ἕλκητον βόε οἴνοπε πηκτὸν ἄροτρον·
urn:cts:greekLit:tlg0012.tlg002.murray:13.33#ἀσπασίως δʼ ἄρα τῷ κατέδυ φάος ἠελίοιο
urn:cts:greekLit:tlg0012.tlg002.murray:13.34#δόρπον ἐποίχεσθαι, βλάβεται δέ τε γούνατʼ ἰόντι·
urn:cts:greekLit:tlg0012.tlg002.murray:13.35#ὣς Ὀδυσῆʼ ἀσπαστὸν ἔδυ φάος ἠελίοιο.
urn:cts:greekLit:tlg0012.tlg002.murray:13.36#αἶψα δὲ Φαιήκεσσι φιληρέτμοισι μετηύδα,
urn:cts:greekLit:tlg0012.tlg002.murray:13.37#Ἀλκινόῳ δὲ μάλιστα πιφαυσκόμενος φάτο μῦθον·
urn:cts:greekLit:tlg0012.tlg002.murray:13.38#Ἀλκίνοε κρεῖον, πάντων ἀριδείκετε λαῶν,
urn:cts:greekLit:tlg0012.tlg002.murray:13.39#πέμπετέ με σπείσαντες ἀπήμονα, χαίρετε δʼ αὐτοί·
urn:cts:greekLit:tlg0012.tlg002.murray:13.40#ἤδη γὰρ τετέλεσται ἅ μοι φίλος ἤθελε θυμός,
urn:cts:greekLit:tlg0012.tlg002.murray:13.41#πομπὴ καὶ φίλα δῶρα, τά μοι θεοὶ Οὐρανίωνες
urn:cts:greekLit:tlg0012.tlg002.murray:13.42#ὄλβια ποιήσειαν· ἀμύμονα δʼ οἴκοι ἄκοιτιν
urn:cts:greekLit:tlg0012.tlg002.murray:13.43#νοστήσας εὕροιμι σὺν ἀρτεμέεσσι φίλοισιν.
urn:cts:greekLit:tlg0012.tlg002.murray:13.44#ὑμεῖς δʼ αὖθι μένοντες ἐϋφραίνοιτε γυναῖκας
urn:cts:greekLit:tlg0012.tlg002.murray:13.45#κουριδίας καὶ τέκνα· θεοὶ δʼ ἀρετὴν ὀπάσειαν
urn:cts:greekLit:tlg0012.tlg002.murray:13.46#παντοίην, καὶ μή τι κακὸν μεταδήμιον εἴη.
urn:cts:greekLit:tlg0012.tlg002.murray:13.47#ὣς ἔφαθʼ, οἱ δʼ ἄρα πάντες ἐπῄνεον ἠδʼ ἐκέλευον
urn:cts:greekLit:tlg0012.tlg002.murray:13.48#πεμπέμεναι τὸν ξεῖνον, ἐπεὶ κατὰ μοῖραν ἔειπεν.
urn:cts:greekLit:tlg0012.tlg002.murray:13.49#καὶ τότε κήρυκα προσέφη μένος Ἀλκινόοιο·
urn:cts:greekLit:tlg0012.tlg002.murray:13.50#Ποντόνοε,  κρητῆρα κερασσάμενος μέθυ νεῖμον
urn:cts:greekLit:tlg0012.tlg002.murray:13.51#πᾶσιν ἀνὰ μέγαρον, ὄφρʼ εὐξάμενοι Διὶ πατρὶ
urn:cts:greekLit:tlg0012.tlg002.murray:13.52#τὸν ξεῖνον πέμπωμεν ἑὴν ἐς πατρίδα γαῖαν.
urn:cts:greekLit:tlg0012.tlg002.murray:13.53#ὣς φάτο, Ποντόνοος δὲ μελίφρονα οἶνον ἐκίρνα,
urn:cts:greekLit:tlg0012.tlg002.murray:13.54#νώμησεν δʼ ἄρα πᾶσιν ἐπισταδόν· οἱ δὲ θεοῖσιν
urn:cts:greekLit:tlg0012.tlg002.murray:13.55#ἔσπεισαν μακάρεσσι,  τοὶ οὐρανὸν εὐρὺν ἔχουσιν,
urn:cts:greekLit:tlg0012.tlg002.murray:13.56#αὐτόθεν ἐξ ἑδρέων. ἀνὰ δʼ ἵστατο δῖος Ὀδυσσεύς,
urn:cts:greekLit:tlg0012.tlg002.murray:13.57#Ἀρήτῃ δʼ ἐν χειρὶ τίθει δέπας ἀμφικύπελλον,
urn:cts:greekLit:tlg0012.tlg002.murray:13.58#καί μιν φωνήσας ἔπεα πτερόεντα προσηύδα·
urn:cts:greekLit:tlg0012.tlg002.murray:13.59#χαῖρέ μοι, ὦ βασίλεια, διαμπερές, εἰς ὅ κε γῆρας
urn:cts:greekLit:tlg0012.tlg002.murray:13.60#ἔλθῃ καὶ θάνατος,  τά τʼ ἐπʼ ἀνθρώποισι πέλονται.
urn:cts:greekLit:tlg0012.tlg002.murray:13.61#αὐτὰρ ἐγὼ νέομαι· σὺ δὲ τέρπεο τῷδʼ ἐνὶ οἴκῳ
urn:cts:greekLit:tlg0012.tlg002.murray:13.62#παισί τε καὶ λαοῖσι καὶ Ἀλκινόῳ βασιλῆϊ.
urn:cts:greekLit:tlg0012.tlg002.murray:13.63#ὣς εἰπὼν ὑπὲρ οὐδὸν ἐβήσετο δῖος Ὀδυσσεύς,
urn:cts:greekLit:tlg0012.tlg002.murray:13.64#τῷ δʼ ἅμα κήρυκα προΐει μένος Ἀλκινόοιο,
urn:cts:greekLit:tlg0012.tlg002.murray:13.65#ἡγεῖσθαι ἐπὶ νῆα θοὴν καὶ θῖνα θαλάσσης·
urn:cts:greekLit:tlg0012.tlg002.murray:13.66#Ἀρήτη δʼ ἄρα οἱ δμῳὰς ἅμʼ ἔπεμπε γυναῖκας,
urn:cts:greekLit:tlg0012.tlg002.murray:13.67#τὴν μὲν φᾶρος ἔχουσαν ἐϋπλυνὲς ἠδὲ χιτῶνα,
urn:cts:greekLit:tlg0012.tlg002.murray:13.68#τὴν δʼ ἑτέρην χηλὸν πυκινὴν ἅμʼ ὄπασσε κομίζειν·
urn:cts:greekLit:tlg0012.tlg002.murray:13.69#ἡ δʼ ἄλλη σῖτόν τʼ ἔφερεν καὶ οἶνον ἐρυθρόν.
urn:cts:greekLit:tlg0012.tlg002.murray:13.70#αὐτὰρ ἐπεί ῥʼ ἐπὶ νῆα κατήλυθον ἠδὲ θάλασσαν,
urn:cts:greekLit:tlg0012.tlg002.murray:13.71#αἶψα τά γʼ ἐν νηῒ γλαφυρῇ πομπῆες ἀγαυοὶ
urn:cts:greekLit:tlg0012.tlg002.murray:13.72#δεξάμενοι κατέθεντο, πόσιν καὶ βρῶσιν ἅπασαν·
urn:cts:greekLit:tlg0012.tlg002.murray:13.73#κὰδ δʼ ἄρʼ Ὀδυσσῆϊ στόρεσαν ῥῆγός τε λίνον τε
urn:cts:greekLit:tlg0012.tlg002.murray:13.74#νηὸς ἐπʼ ἰκριόφιν γλαφυρῆς, ἵνα νήγρετον εὕδοι,
urn:cts:greekLit:tlg0012.tlg002.murray:13.75#πρυμνῆς· ἂν δὲ καὶ αὐτὸς ἐβήσετο καὶ κατέλεκτο
urn:cts:greekLit:tlg0012.tlg002.murray:13.76#σιγῇ· τοὶ δὲ καθῖζον ἐπὶ κληῗσιν ἕκαστοι
urn:cts:greekLit:tlg0012.tlg002.murray:13.77#κόσμῳ, πεῖσμα δʼ ἔλυσαν ἀπὸ τρητοῖο λίθοις.
urn:cts:greekLit:tlg0012.tlg002.murray:13.78#εὖθʼ οἱ ἀνακλινθέντες ἀνερρίπτουν ἅλα πηδῷ,
urn:cts:greekLit:tlg0012.tlg002.murray:13.79#καὶ τῷ νήδυμος ὕπνος ἐπὶ βλεφάροισιν ἔπιπτε,
urn:cts:greekLit:tlg0012.tlg002.murray:13.80#νήγρετος,  ἥδιστος, θανάτῳ ἄγχιστα ἐοικώς.
urn:cts:greekLit:tlg0012.tlg002.murray:13.81#ἡ δʼ, ὥς τʼ ἐν πεδίῳ τετράοροι ἄρσενες ἵπποι,
urn:cts:greekLit:tlg0012.tlg002.murray:13.82#πάντες ἅμʼ ὁρμηθέντες ὑπὸ πληγῇσιν ἱμάσθλης,
urn:cts:greekLit:tlg0012.tlg002.murray:13.83#ὑψόσʼ ἀειρόμενοι ῥίμφα πρήσσουσι κέλευθον,
urn:cts:greekLit:tlg0012.tlg002.murray:13.84#ὣς ἄρα τῆς πρύμνη μὲν ἀείρετο, κῦμα δʼ ὄπισθε
urn:cts:greekLit:tlg0012.tlg002.murray:13.85#πορφύρεον μέγα θῦε πολυφλοίσβοιο θαλάσσης.
urn:cts:greekLit:tlg0012.tlg002.murray:13.86#ἡ δὲ μάλʼ ἀσφαλέως θέεν ἔμπεδον· οὐδέ κεν ἴρηξ
urn:cts:greekLit:tlg0012.tlg002.murray:13.87#κίρκος ὁμαρτήσειεν, ἐλαφρότατος πετεηνῶν.
urn:cts:greekLit:tlg0012.tlg002.murray:13.88#ὣς ἡ ῥίμφα θέουσα θαλάσσης κύματʼ ἔταμνεν,
urn:cts:greekLit:tlg0012.tlg002.murray:13.89#ἄνδρα φέρουσα θεοῖς ἐναλίγκια μήδεʼ ἔχοντα·
urn:cts:greekLit:tlg0012.tlg002.murray:13.90#ὃς πρὶν μὲν μάλα πολλὰ πάθʼ ἄλγεα ὃν κατὰ θυμὸν
urn:cts:greekLit:tlg0012.tlg002.murray:13.91#ἀνδρῶν τε πτολέμους ἀλεγεινά τε κύματα πείρων,
urn:cts:greekLit:tlg0012.tlg002.murray:13.92#δὴ τότε γʼ ἀτρέμας εὗδε, λελασμένος ὅσσʼ ἐπεπόνθει.
urn:cts:greekLit:tlg0012.tlg002.murray:13.93#εὖτʼ ἀστὴρ ὑπερέσχε φαάντατος, ὅς τε μάλιστα
urn:cts:greekLit:tlg0012.tlg002.murray:13.94#ἔρχεται ἀγγέλλων φάος Ἠοῦς ἠριγενείης,
urn:cts:greekLit:tlg0012.tlg002.murray:13.95#τῆμος δὴ νήσῳ προσεπίλνατο ποντοπόρος νηῦς.
urn:cts:greekLit:tlg0012.tlg002.murray:13.96#Φόρκυνος δέ τίς ἐστι λιμήν, ἁλίοιο γέροντος,
urn:cts:greekLit:tlg0012.tlg002.murray:13.97#ἐν δήμῳ Ἰθάκης· δύο δὲ προβλῆτες ἐν αὐτῷ
urn:cts:greekLit:tlg0012.tlg002.murray:13.98#ἀκταὶ ἀπορρῶγες, λιμένος ποτιπεπτηυῖαι,
urn:cts:greekLit:tlg0012.tlg002.murray:13.99#αἵ τʼ ἀνέμων σκεπόωσι δυσαήων μέγα κῦμα
urn:cts:greekLit:tlg0012.tlg002.murray:13.100#ἔκτοθεν· ἔντοσθεν δέ τʼ ἄνευ δεσμοῖο μένουσι
urn:cts:greekLit:tlg0012.tlg002.murray:13.101#νῆες ἐΰσσελμοι, ὅτʼ ἂν ὅρμου μέτρον ἵκωνται.
urn:cts:greekLit:tlg0012.tlg002.murray:13.102#αὐτὰρ ἐπὶ κρατὸς λιμένος τανύφυλλος ἐλαίη,
urn:cts:greekLit:tlg0012.tlg002.murray:13.103#ἀγχόθι δʼ αὐτῆς ἄντρον ἐπήρατον ἠεροειδές,
urn:cts:greekLit:tlg0012.tlg002.murray:13.104#ἱρὸν νυμφάων αἱ νηϊάδες καλέονται.
urn:cts:greekLit:tlg0012.tlg002.murray:13.105#ἐν δὲ κρητῆρές τε καὶ ἀμφιφορῆες ἔασιν
urn:cts:greekLit:tlg0012.tlg002.murray:13.106#λάϊνοι· ἔνθα δʼ ἔπειτα τιθαιβώσσουσι μέλισσαι.
urn:cts:greekLit:tlg0012.tlg002.murray:13.107#ἐν δʼ ἱστοὶ λίθεοι περιμήκεες, ἔνθα τε νύμφαι
urn:cts:greekLit:tlg0012.tlg002.murray:13.108#φάρεʼ ὑφαίνουσιν ἁλιπόρφυρα, θαῦμα ἰδέσθαι·
urn:cts:greekLit:tlg0012.tlg002.murray:13.109#ἐν δʼ ὕδατʼ ἀενάοντα. δύω δέ τέ οἱ θύραι εἰσίν,
urn:cts:greekLit:tlg0012.tlg002.murray:13.110#αἱ μὲν πρὸς Βορέαο καταιβαταὶ ἀνθρώποισιν,
urn:cts:greekLit:tlg0012.tlg002.murray:13.111#αἱ δʼ αὖ πρὸς Νότου εἰσὶ θεώτεραι· οὐδέ τι κείνῃ
urn:cts:greekLit:tlg0012.tlg002.murray:13.112#ἄνδρες ἐσέρχονται, ἀλλʼ ἀθανάτων ὁδός ἐστιν.
urn:cts:greekLit:tlg0012.tlg002.murray:13.113#ἔνθʼ οἵ γʼ εἰσέλασαν, πρὶν εἰδότες· ἡ μὲν ἔπειτα
urn:cts:greekLit:tlg0012.tlg002.murray:13.114#ἠπείρῳ ἐπέκελσεν, ὅσον τʼ ἐπὶ ἥμισυ πάσης,
urn:cts:greekLit:tlg0012.tlg002.murray:13.115#σπερχομένη· τοῖον γὰρ ἐπείγετο χέρσʼ ἐρετάων·
urn:cts:greekLit:tlg0012.tlg002.murray:13.116#οἱ δʼ ἐκ νηὸς βάντες ἐϋζύγου ἤπειρόνδε
urn:cts:greekLit:tlg0012.tlg002.murray:13.117#πρῶτον Ὀδυσσῆα γλαφυρῆς ἐκ νηὸς ἄειραν
urn:cts:greekLit:tlg0012.tlg002.murray:13.118#αὐτῷ σύν τε λίνῳ καὶ ῥήγεϊ σιγαλόεντι,
urn:cts:greekLit:tlg0012.tlg002.murray:13.119#κὰδ δʼ ἄρʼ ἐπὶ ψαμάθῳ ἔθεσαν δεδμημένον ὕπνῳ,
urn:cts:greekLit:tlg0012.tlg002.murray:13.120#ἐκ δὲ κτήματʼ ἄειραν,  ἅ οἱ Φαίηκες ἀγαυοὶ
urn:cts:greekLit:tlg0012.tlg002.murray:13.121#ὤπασαν οἴκαδʼ ἰόντι διὰ μεγάθυμον Ἀθήνην.
urn:cts:greekLit:tlg0012.tlg002.murray:13.122#καὶ τὰ μὲν οὖν παρὰ πυθμένʼ ἐλαίης ἀθρόα θῆκαν
urn:cts:greekLit:tlg0012.tlg002.murray:13.123#ἐκτὸς ὁδοῦ, μή πώς τις ὁδιτάων ἀνθρώπων,
urn:cts:greekLit:tlg0012.tlg002.murray:13.124#πρίν γʼ Ὀδυσῆʼ ἔγρεσθαι, ἐπελθὼν δηλήσαιτο·
urn:cts:greekLit:tlg0012.tlg002.murray:13.125#αὐτοὶ δʼ αὖτʼ οἶκόνδε πάλιν κίον.  οὐδʼ ἐνοσίχθων
urn:cts:greekLit:tlg0012.tlg002.murray:13.126#λήθετʼ ἀπειλάων, τὰς ἀντιθέῳ Ὀδυσῆϊ
urn:cts:greekLit:tlg0012.tlg002.murray:13.127#πρῶτον ἐπηπείλησε, Διὸς δʼ ἐξείρετο βουλήν·
urn:cts:greekLit:tlg0012.tlg002.murray:13.128#Ζεῦ πάτερ, οὐκέτʼ ἐγώ γε μετʼ ἀθανάτοισι θεοῖσι
urn:cts:greekLit:tlg0012.tlg002.murray:13.129#τιμήεις ἔσομαι, ὅτε με βροτοὶ οὔ τι τίουσιν,
urn:cts:greekLit:tlg0012.tlg002.murray:13.130#Φαίηκες,  τοί πέρ τοι ἐμῆς ἔξ εἰσι γενέθλης.
urn:cts:greekLit:tlg0012.tlg002.murray:13.131#καὶ γὰρ νῦν Ὀδυσῆʼ ἐφάμην κακὰ πολλὰ παθόντα
urn:cts:greekLit:tlg0012.tlg002.murray:13.132#οἴκαδʼ ἐλεύσεσθαι· νόστον δέ οἱ οὔ ποτʼ ἀπηύρων
urn:cts:greekLit:tlg0012.tlg002.murray:13.133#πάγχυ, ἐπεὶ σὺ πρῶτον ὑπέσχεο καὶ κατένευσας.
urn:cts:greekLit:tlg0012.tlg002.murray:13.134#οἱ δʼ εὕδοντʼ ἐν νηῒ θοῇ ἐπὶ πόντον ἄγοντες
urn:cts:greekLit:tlg0012.tlg002.murray:13.135#κάτθεσαν εἰν Ἰθάκῃ,  ἔδοσαν δέ οἱ ἄσπετα  δῶρα,
urn:cts:greekLit:tlg0012.tlg002.murray:13.136#χαλκόν τε χρυσόν τε ἅλις ἐσθῆτά θʼ ὑφαντήν,
urn:cts:greekLit:tlg0012.tlg002.murray:13.137#πόλλʼ, ὅσʼ ἂν οὐδέ ποτε Τροίης ἐξήρατʼ Ὀδυσσεύς,
urn:cts:greekLit:tlg0012.tlg002.murray:13.138#εἴ περ ἀπήμων ἦλθε, λαχὼν ἀπὸ ληΐδος αἶσαν.
urn:cts:greekLit:tlg0012.tlg002.murray:13.139#τὸν δʼ ἀπαμειβόμενος προσέφη νεφεληγερέτα Ζεὺς·
urn:cts:greekLit:tlg0012.tlg002.murray:13.140#ὢ πόποι,  ἐννοσίγαιʼ εὐρυσθενές, οἷον ἔειπες.
urn:cts:greekLit:tlg0012.tlg002.murray:13.141#οὔ τί σʼ ἀτιμάζουσι θεοί· χαλεπὸν δέ κεν εἴη
urn:cts:greekLit:tlg0012.tlg002.murray:13.142#πρεσβύτατον καὶ ἄριστον ἀτιμίῃσιν ἰάλλειν.
urn:cts:greekLit:tlg0012.tlg002.murray:13.143#ἀνδρῶν δʼ εἴ πέρ τίς σε βίῃ καὶ κάρτεϊ εἴκων
urn:cts:greekLit:tlg0012.tlg002.murray:13.144#οὔ τι τίει. σοὶ δʼ ἐστὶ καὶ ἐξοπίσω τίσις αἰεί.
urn:cts:greekLit:tlg0012.tlg002.murray:13.145#ἔρξον ὅπως ἐθέλεις καί τοι φίλον ἔπλετο θυμῷ.
urn:cts:greekLit:tlg0012.tlg002.murray:13.146#τὸν δʼ ἠμείβετʼ ἔπειτα Ποσειδάων ἐνοσίχθων·
urn:cts:greekLit:tlg0012.tlg002.murray:13.147#αἶψά κʼ ἐγὼν ἔρξαιμι, κελαινεφές, ὡς ἀγορεύεις·
urn:cts:greekLit:tlg0012.tlg002.murray:13.148#ἀλλὰ σὸν αἰεὶ θυμὸν ὀπίζομαι ἠδʼ ἀλεείνω.
urn:cts:greekLit:tlg0012.tlg002.murray:13.149#νῦν αὖ Φαιήκων ἐθέλω περικαλλέα νῆα,
urn:cts:greekLit:tlg0012.tlg002.murray:13.150#ἐκ πομπῆς ἀνιοῦσαν,  ἐν ἠεροειδέϊ πόντῳ
urn:cts:greekLit:tlg0012.tlg002.murray:13.151#ῥαῖσαι, ἵνʼ ἤδη σχῶνται, ἀπολλήξωσι δὲ πομπῆς
urn:cts:greekLit:tlg0012.tlg002.murray:13.152#ἀνθρώπων, μέγα δέ σφιν ὄρος πόλει ἀμφικαλύψαι.
urn:cts:greekLit:tlg0012.tlg002.murray:13.153#τὸν δʼ ἀπαμειβόμενος προσέφη νεφεληγερέτα Ζεύς·
urn:cts:greekLit:tlg0012.tlg002.murray:13.154#ὢ πέπον, ὡς μὲν ἐμῷ θυμῷ δοκεῖ εἶναι ἄριστα,
urn:cts:greekLit:tlg0012.tlg002.murray:13.155#ὁππότε κεν δὴ πάντες ἐλαυνομένην προΐδωνται
urn:cts:greekLit:tlg0012.tlg002.murray:13.156#λαοὶ ἀπὸ πτόλιος, θεῖναι λίθον ἐγγύθι γαίης
urn:cts:greekLit:tlg0012.tlg002.murray:13.157#νηῒ θοῇ ἴκελον, ἵνα θαυμάζωσιν ἅπαντες
urn:cts:greekLit:tlg0012.tlg002.murray:13.158#ἄνθρωποι, μέγα δέ σφιν ὄρος πόλει ἀμφικαλύψαι.
urn:cts:greekLit:tlg0012.tlg002.murray:13.159#αὐτὰρ ἐπεὶ τό γʼ ἄκουσε Ποσειδάων ἐνοσίχθων,
urn:cts:greekLit:tlg0012.tlg002.murray:13.160#βῆ ῥʼ ἴμεν ἐς Σχερίην,  ὅθι Φαίηκες γεγάασιν.
urn:cts:greekLit:tlg0012.tlg002.murray:13.161#ἔνθʼ ἔμενʼ· ἡ δὲ μάλα σχεδὸν ἤλυθε ποντοπόρος νηῦς
urn:cts:greekLit:tlg0012.tlg002.murray:13.162#ῥίμφα διωκομένη· τῆς δὲ σχεδὸν ἦλθʼ ἐνοσίχθων,
urn:cts:greekLit:tlg0012.tlg002.murray:13.163#ὅς μιν λᾶαν ἔθηκε καὶ ἐρρίζωσεν ἔνερθε
urn:cts:greekLit:tlg0012.tlg002.murray:13.164#χειρὶ καταπρηνεῖ ἐλάσας· ὁ δὲ νόσφι βεβήκει.
urn:cts:greekLit:tlg0012.tlg002.murray:13.165#οἱ δὲ πρὸς ἀλλήλους ἔπεα πτερόεντʼ ἀγόρευον
urn:cts:greekLit:tlg0012.tlg002.murray:13.166#Φαίηκες δολιχήρετμοι, ναυσίκλυτοι ἄνδρες.
urn:cts:greekLit:tlg0012.tlg002.murray:13.167#ὧδε δέ τις εἴπεσκεν ἰδὼν ἐς πλησίον ἄλλον·
urn:cts:greekLit:tlg0012.tlg002.murray:13.168#ὤ μοι, τίς δὴ νῆα θοὴν ἐπέδησʼ ἐνὶ πόντῳ
urn:cts:greekLit:tlg0012.tlg002.murray:13.169#οἴκαδʼ ἐλαυνομένην; καὶ δὴ προὐφαίνετο πᾶσα.
urn:cts:greekLit:tlg0012.tlg002.murray:13.170#ὣς ἄρα τις εἴπεσκε· τὰ δʼ οὐκ ἴσαν ὡς ἐτέτυκτο.
urn:cts:greekLit:tlg0012.tlg002.murray:13.171#τοῖσιν δʼ Ἀλκίνοος ἀγορήσατο καὶ μετέειπεν·
urn:cts:greekLit:tlg0012.tlg002.murray:13.172#ὢ πόποι, ἦ μάλα δή με παλαίφατα θέσφαθʼ ἱκάνει
urn:cts:greekLit:tlg0012.tlg002.murray:13.173#πατρὸς ἐμοῦ, ὃς ἔφασκε Ποσειδάωνʼ ἀγάσασθαι
urn:cts:greekLit:tlg0012.tlg002.murray:13.174#ἡμῖν, οὕνεκα πομποὶ ἀπήμονές εἰμεν ἁπάντων.
urn:cts:greekLit:tlg0012.tlg002.murray:13.175#φῆ ποτὲ Φαιήκων ἀνδρῶν περικαλλέα, νῆα,
urn:cts:greekLit:tlg0012.tlg002.murray:13.176#ἐκ πομπῆς ἀνιοῦσαν, ἐν ἠεροειδέϊ πόντῳ
urn:cts:greekLit:tlg0012.tlg002.murray:13.177#ῥαισέμεναι, μέγα δʼ ἧμιν ὄρος πόλει ἀμφικαλύψειν.
urn:cts:greekLit:tlg0012.tlg002.murray:13.178#ὣς ἀγόρευʼ ὁ γέρων· τὰ δὲ δὴ νῦν πάντα τελεῖται.
urn:cts:greekLit:tlg0012.tlg002.murray:13.179#ἀλλʼ ἄγεθʼ, ὡς ἂν ἐγὼ εἴπω, πειθώμεθα πάντες·
urn:cts:greekLit:tlg0012.tlg002.murray:13.180#πομπῆς μὲν παύσασθε βροτῶν,  ὅτε κέν τις ἵκηται
urn:cts:greekLit:tlg0012.tlg002.murray:13.181#ἡμέτερον προτὶ ἄστυ· Ποσειδάωνι δὲ ταύρους
urn:cts:greekLit:tlg0012.tlg002.murray:13.182#δώδεκα κεκριμένους ἱερεύσομεν, αἴ κʼ ἐλεήσῃ,
urn:cts:greekLit:tlg0012.tlg002.murray:13.183#μηδʼ ἡμῖν περίμηκες ὄρος πόλει ἀμφικαλύψῃ.
urn:cts:greekLit:tlg0012.tlg002.murray:13.184#ὣς ἔφαθʼ, οἱ δʼ ἔδεισαν, ἑτοιμάσσαντο δὲ ταύρους.
urn:cts:greekLit:tlg0012.tlg002.murray:13.185#ὣς οἱ μέν ῥʼ εὔχοντο Ποσειδάωνι ἄνακτι
urn:cts:greekLit:tlg0012.tlg002.murray:13.186#δήμου Φαιήκων ἡγήτορες ἠδὲ μέδοντες,
urn:cts:greekLit:tlg0012.tlg002.murray:13.187#ἑσταότες περὶ βωμόν. ὁ δʼ ἔγρετο δῖος Ὀδυσσεὺς
urn:cts:greekLit:tlg0012.tlg002.murray:13.188#εὕδων ἐν γαίῃ πατρωΐῃ, οὐδέ μιν ἔγνω,
urn:cts:greekLit:tlg0012.tlg002.murray:13.189#ἤδη δὴν ἀπεών· περὶ γὰρ θεὸς ἠέρα χεῦε
urn:cts:greekLit:tlg0012.tlg002.murray:13.190#Παλλὰς Ἀθηναίη,  κούρη Διός, ὄφρα μιν αὐτὸν
urn:cts:greekLit:tlg0012.tlg002.murray:13.191#ἄγνωστον τεύξειεν ἕκαστά τε μυθήσαιτο,
urn:cts:greekLit:tlg0012.tlg002.murray:13.192#μή μιν πρὶν ἄλοχος γνοίη ἀστοί τε φίλοι τε,
urn:cts:greekLit:tlg0012.tlg002.murray:13.193#πρὶν πᾶσαν μνηστῆρας ὑπερβασίην ἀποτῖσαι.
urn:cts:greekLit:tlg0012.tlg002.murray:13.194#τοὔνεκʼ ἄρʼ ἀλλοειδέα φαινέσκετο πάντα ἄνακτι,
urn:cts:greekLit:tlg0012.tlg002.murray:13.195#ἀτραπιτοί τε διηνεκέες λιμένες τε πάνορμοι
urn:cts:greekLit:tlg0012.tlg002.murray:13.196#πέτραι τʼ ἠλίβατοι καὶ δένδρεα τηλεθόωντα.
urn:cts:greekLit:tlg0012.tlg002.murray:13.197#στῆ δʼ ἄρʼ ἀναΐξας καί ῥʼ εἴσιδε πατρίδα γαῖαν·
urn:cts:greekLit:tlg0012.tlg002.murray:13.198#ᾤμωξέν τʼ ἄρ ἔπειτα καὶ ὣ πεπλήγετο μηρὼ
urn:cts:greekLit:tlg0012.tlg002.murray:13.199#χερσὶ καταπρηνέσσʼ, ὀλοφυρόμενος δʼ ἔπος ηὔδα·
urn:cts:greekLit:tlg0012.tlg002.murray:13.200#ὤ μοι ἐγώ,  τέων αὖτε βροτῶν ἐς γαῖαν ἱκάνω;
urn:cts:greekLit:tlg0012.tlg002.murray:13.201#ἦ ῥʼ οἵ γʼ ὑβρισταί τε καὶ ἄγριοι οὐδὲ δίκαιοι,
urn:cts:greekLit:tlg0012.tlg002.murray:13.202#ἦε φιλόξεινοι, καί σφιν νόος ἐστὶ θεουδής;
urn:cts:greekLit:tlg0012.tlg002.murray:13.203#πῇ δὴ χρήματα πολλὰ φέρω τάδε; πῇ τε καὶ αὐτὸς
urn:cts:greekLit:tlg0012.tlg002.murray:13.204#πλάζομαι; αἴθʼ ὄφελον μεῖναι παρὰ Φαιήκεσσιν
urn:cts:greekLit:tlg0012.tlg002.murray:13.205#αὐτοῦ· ἐγὼ δέ κεν ἄλλον ὑπερμενέων βασιλήων
urn:cts:greekLit:tlg0012.tlg002.murray:13.206#ἐξικόμην, ὅς κέν μʼ ἐφίλει καὶ ἔπεμπε νέεσθαι.
urn:cts:greekLit:tlg0012.tlg002.murray:13.207#νῦν δʼ οὔτʼ ἄρ πῃ θέσθαι ἐπίσταμαι, οὐδὲ μὲν αὐτοῦ
urn:cts:greekLit:tlg0012.tlg002.murray:13.208#καλλείψω, μή πώς μοι ἕλωρ ἄλλοισι γένηται.
urn:cts:greekLit:tlg0012.tlg002.murray:13.209#ὢ πόποι, οὐκ ἄρα πάντα νοήμονες οὐδὲ δίκαιοι
urn:cts:greekLit:tlg0012.tlg002.murray:13.210#ἦσαν Φαιήκων ἡγήτορες ἠδὲ μέδοντες,
urn:cts:greekLit:tlg0012.tlg002.murray:13.211#οἵ μʼ εἰς ἄλλην γαῖαν ἀπήγαγον, ἦ τέ μʼ ἔφαντο
urn:cts:greekLit:tlg0012.tlg002.murray:13.212#ἄξειν εἰς Ἰθάκην εὐδείελον, οὐδʼ ἐτέλεσσαν.
urn:cts:greekLit:tlg0012.tlg002.murray:13.213#Ζεὺς σφέας τίσαιτο ἱκετήσιος, ὅς τε καὶ ἄλλους
urn:cts:greekLit:tlg0012.tlg002.murray:13.214#ἀνθρώπους ἐφορᾷ καὶ τίνυται ὅς τις ἁμάρτῃ.
urn:cts:greekLit:tlg0012.tlg002.murray:13.215#ἀλλʼ ἄγε δὴ τὰ χρήματʼ ἀριθμήσω καὶ ἴδωμαι,
urn:cts:greekLit:tlg0012.tlg002.murray:13.216#μή τί μοι οἴχωνται κοίλης ἐπὶ νηὸς ἄγοντες.
urn:cts:greekLit:tlg0012.tlg002.murray:13.217#ὣς εἰπὼν τρίποδας περικαλλέας ἠδὲ λέβητας
urn:cts:greekLit:tlg0012.tlg002.murray:13.218#ἠρίθμει καὶ χρυσὸν ὑφαντά τε εἵματα καλά.
urn:cts:greekLit:tlg0012.tlg002.murray:13.219#τῶν μὲν ἄρʼ ὀύ τι πόθει· ὁ δʼ ὀδύρετο πατρίδα γαῖαν
urn:cts:greekLit:tlg0012.tlg002.murray:13.220#ἑρπύζων παρὰ θῖνα πολυφλοίσβοιο θαλάσσης,
urn:cts:greekLit:tlg0012.tlg002.murray:13.221#πόλλʼ ὀλοφυρόμενος. σχεδόθεν δέ οἱ ἦλθεν Ἀθήνη,
urn:cts:greekLit:tlg0012.tlg002.murray:13.222#ἀνδρὶ δέμας εἰκυῖα νέῳ, ἐπιβώτορι μήλων,
urn:cts:greekLit:tlg0012.tlg002.murray:13.223#παναπάλῳ, οἷοί τε ἀνάκτων παῖδες ἔασι,
urn:cts:greekLit:tlg0012.tlg002.murray:13.224#δίπτυχον ἀμφʼ ὤμοισιν ἔχουσʼ εὐεργέα λώπην·
urn:cts:greekLit:tlg0012.tlg002.murray:13.225#ποσσὶ δʼ ὑπὸ λιπαροῖσι πέδιλʼ ἔχε,  χερσὶ δʼ ἄκοντα.
urn:cts:greekLit:tlg0012.tlg002.murray:13.226#τὴν δʼ Ὀδυσεὺς γήθησεν ἰδὼν καὶ ἐναντίος ἦλθε,
urn:cts:greekLit:tlg0012.tlg002.murray:13.227#καί μιν φωνήσας ἔπεα πτερόεντα προσηύδα·
urn:cts:greekLit:tlg0012.tlg002.murray:13.228#ὦ φίλʼ, ἐπεί σε πρῶτα κιχάνω τῷδʼ ἐνὶ χώρῳ,
urn:cts:greekLit:tlg0012.tlg002.murray:13.229#χαῖρέ τε καὶ μή μοί τι κακῷ νόῳ ἀντιβολήσαις,
urn:cts:greekLit:tlg0012.tlg002.murray:13.230#ἀλλὰ σάω μὲν ταῦτα,  σάω δʼ ἐμέ· σοὶ γὰρ ἐγώ γε
urn:cts:greekLit:tlg0012.tlg002.murray:13.231#εὔχομαι ὥς τε θεῷ καί σευ φίλα γούναθʼ ἱκάνω.
urn:cts:greekLit:tlg0012.tlg002.murray:13.232#καί μοι τοῦτʼ ἀγόρευσον ἐτήτυμον, ὄφρʼ ἐῢ εἰδῶ·
urn:cts:greekLit:tlg0012.tlg002.murray:13.233#τίς γῆ, τίς δῆμος, τίνες ἀνέρες ἐγγεγάασιν;
urn:cts:greekLit:tlg0012.tlg002.murray:13.234#ἦ πού τις νήσων εὐδείελος, ἦέ τις ἀκτὴ
urn:cts:greekLit:tlg0012.tlg002.murray:13.235#κεῖθʼ ἁλὶ κεκλιμένη ἐριβώλακος ἠπείροιο;
urn:cts:greekLit:tlg0012.tlg002.murray:13.236#τὸν δʼ αὖτε προσέειπε θεὰ γλαυκῶπις Ἀθήνη·
urn:cts:greekLit:tlg0012.tlg002.murray:13.237#νήπιός εἰς, ὦ ξεῖνʼ, ἢ τηλόθεν εἰλήλουθας,
urn:cts:greekLit:tlg0012.tlg002.murray:13.238#εἰ δὴ τήνδε τε γαῖαν ἀνείρεαι. οὐδέ τι λίην
urn:cts:greekLit:tlg0012.tlg002.murray:13.239#οὕτω νώνυμός ἐστιν· ἴσασι δέ μιν μάλα πολλοί,
urn:cts:greekLit:tlg0012.tlg002.murray:13.240#ἠμὲν ὅσοι ναίουσι πρὸς ἠῶ τʼ ἠέλιόν τε,
urn:cts:greekLit:tlg0012.tlg002.murray:13.241#ἠδʼ ὅσσοι μετόπισθε ποτὶ ζόφον ἠερόεντα.
urn:cts:greekLit:tlg0012.tlg002.murray:13.242#ἦ τοι μὲν τρηχεῖα καὶ οὐχ ἱππήλατός ἐστιν,
urn:cts:greekLit:tlg0012.tlg002.murray:13.243#οὐδὲ λίην λυπρή, ἀτὰρ οὐδʼ εὐρεῖα τέτυκται.
urn:cts:greekLit:tlg0012.tlg002.murray:13.244#ἐν μὲν γάρ οἱ σῖτος ἀθέσφατος, ἐν δέ τε οἶνος
urn:cts:greekLit:tlg0012.tlg002.murray:13.245#γίγνεται· αἰεὶ δʼ ὄμβρος ἔχει τεθαλυῖά τʼ ἐέρση·
urn:cts:greekLit:tlg0012.tlg002.murray:13.246#αἰγίβοτος δʼ ἀγαθὴ καὶ βούβοτος· ἔστι μὲν ὕλη
urn:cts:greekLit:tlg0012.tlg002.murray:13.247#παντοίη, ἐν δʼ ἀρδμοὶ ἐπηετανοὶ παρέασι.
urn:cts:greekLit:tlg0012.tlg002.murray:13.248#τῷ τοι, ξεῖνʼ, Ἰθάκης γε καὶ ἐς Τροίην ὄνομʼ ἵκει,
urn:cts:greekLit:tlg0012.tlg002.murray:13.249#τήν περ τηλοῦ φασὶν Ἀχαιΐδος ἔμμεναι αἴης.
urn:cts:greekLit:tlg0012.tlg002.murray:13.250#ὣς φάτο,  γήθησεν δὲ πολύτλας δῖος Ὀδυσσεύς,
urn:cts:greekLit:tlg0012.tlg002.murray:13.251#χαίρων ᾗ γαίῃ πατρωΐῃ, ὥς οἱ ἔειπε
urn:cts:greekLit:tlg0012.tlg002.murray:13.252#Παλλὰς Ἀθηναίη, κούρη Διὸς, αἰγιόχοιο·
urn:cts:greekLit:tlg0012.tlg002.murray:13.253#καί μιν φωνήσας ἔπεα πτερόεντα προσηύδα·
urn:cts:greekLit:tlg0012.tlg002.murray:13.254#οὐδʼ ὅ γʼ ἀληθέα εἶπε, πάλιν δʼ ὅ γε λάζετο μῦθον,
urn:cts:greekLit:tlg0012.tlg002.murray:13.255#αἰεὶ ἐνὶ στήθεσσι νόον πολυκερδέα νωμῶν·
urn:cts:greekLit:tlg0012.tlg002.murray:13.256#πυνθανόμην Ἰθάκης γε καὶ ἐν Κρήτῃ εὐρείῃ,
urn:cts:greekLit:tlg0012.tlg002.murray:13.257#τηλοῦ ὑπὲρ πόντου· νῦν δʼ εἰλήλουθα καὶ αὐτὸς
urn:cts:greekLit:tlg0012.tlg002.murray:13.258#χρήμασι σὺν τοίσδεσσι· λιπὼν δʼ ἔτι παισὶ τοσαῦτα
urn:cts:greekLit:tlg0012.tlg002.murray:13.259#φεύγω, ἐπεὶ φίλον υἷα κατέκτανον Ἰδομενῆος,
urn:cts:greekLit:tlg0012.tlg002.murray:13.260#Ὀρσίλοχον πόδας ὠκύν,  ὃς ἐν Κρήτῃ εὐρείῃ
urn:cts:greekLit:tlg0012.tlg002.murray:13.261#ἀνέρας ἀλφηστὰς νίκα ταχέεσσι πόδεσσιν,
urn:cts:greekLit:tlg0012.tlg002.murray:13.262#οὕνεκά με στερέσαι τῆς ληΐδος ἤθελε πάσης
urn:cts:greekLit:tlg0012.tlg002.murray:13.263#Τρωϊάδος, τῆς εἵνεκʼ ἐγὼ πάθον ἄλγεα θυμῷ,
urn:cts:greekLit:tlg0012.tlg002.murray:13.264#ἀνδρῶν τε πτολέμους ἀλεγεινά τε κύματα πείρων,
urn:cts:greekLit:tlg0012.tlg002.murray:13.265#οὕνεκʼ ἄρʼ οὐχ ᾧ πατρὶ χαριζόμενος θεράπευον
urn:cts:greekLit:tlg0012.tlg002.murray:13.266#δήμῳ ἔνι Τρώων, ἀλλʼ ἄλλων ἦρχον ἑταίρων.
urn:cts:greekLit:tlg0012.tlg002.murray:13.267#τὸν μὲν ἐγὼ κατιόντα βάλον χαλκήρεϊ δουρὶ
urn:cts:greekLit:tlg0012.tlg002.murray:13.268#ἀγρόθεν, ἐγγὺς ὁδοῖο λοχησάμενος σὺν ἑταίρῳ·
urn:cts:greekLit:tlg0012.tlg002.murray:13.269#νὺξ δὲ μάλα δνοφερὴ κάτεχʼ οὐρανόν, οὐδέ τις ἡμέας
urn:cts:greekLit:tlg0012.tlg002.murray:13.270#ἀνθρώπων ἐνόησε,  λάθον δέ ἑ θυμὸν ἀπούρας.
urn:cts:greekLit:tlg0012.tlg002.murray:13.271#αὐτὰρ ἐπεὶ δὴ τόν γε κατέκτανον ὀξέϊ χαλκῷ,
urn:cts:greekLit:tlg0012.tlg002.murray:13.272#αὐτίκʼ ἐγὼν ἐπὶ νῆα κιὼν Φοίνικας ἀγαυοὺς
urn:cts:greekLit:tlg0012.tlg002.murray:13.273#ἐλλισάμην, καί σφιν μενοεικέα ληΐδα δῶκα·
urn:cts:greekLit:tlg0012.tlg002.murray:13.274#τούς μʼ ἐκέλευσα Πύλονδε καταστῆσαι καὶ ἐφέσσαι
urn:cts:greekLit:tlg0012.tlg002.murray:13.275#ἢ εἰς Ἤλιδα δῖαν,  ὅθι κρατέουσιν Ἐπειοί.
urn:cts:greekLit:tlg0012.tlg002.murray:13.276#ἀλλʼ ἦ τοι σφέας κεῖθεν ἀπώσατο ἲς ἀνέμοιο
urn:cts:greekLit:tlg0012.tlg002.murray:13.277#πόλλʼ ἀεκαζομένους, οὐδʼ ἤθελον ἐξαπατῆσαι.
urn:cts:greekLit:tlg0012.tlg002.murray:13.278#κεῖθεν δὲ πλαγχθέντες ἱκάνομεν ἐνθάδε νυκτός.
urn:cts:greekLit:tlg0012.tlg002.murray:13.279#σπουδῇ δʼ ἐς λιμένα προερέσσαμεν, οὐδέ τις ἡμῖν
urn:cts:greekLit:tlg0012.tlg002.murray:13.280#δόρπου μνῆστις ἔην,  μάλα περ χατέουσιν ἑλέσθαι,
urn:cts:greekLit:tlg0012.tlg002.murray:13.281#ἀλλʼ αὔτως ἀποβάντες ἐκείμεθα νηὸς ἅπαντες.
urn:cts:greekLit:tlg0012.tlg002.murray:13.282#ἔνθʼ ἐμὲ μὲν γλυκὺς ὕπνος ἐπήλυθε κεκμηῶτα,
urn:cts:greekLit:tlg0012.tlg002.murray:13.283#οἱ δὲ χρήματʼ ἐμὰ γλαφυρῆς ἐκ νηὸς ἑλόντες
urn:cts:greekLit:tlg0012.tlg002.murray:13.284#κάτθεσαν, ἔνθα περ αὐτὸς ἐπὶ ψαμάθοισιν ἐκείμην.
urn:cts:greekLit:tlg0012.tlg002.murray:13.285#οἱ δʼ ἐς Σιδονίην εὖ ναιομένην ἀναβάντες
urn:cts:greekLit:tlg0012.tlg002.murray:13.286#ᾤχοντʼ· αὐτὰρ ἐγὼ λιπόμην ἀκαχήμενος ἦτορ.
urn:cts:greekLit:tlg0012.tlg002.murray:13.287#ὣς φάτο, μείδησεν δὲ θεὰ γλαυκῶπις Ἀθήνη,
urn:cts:greekLit:tlg0012.tlg002.murray:13.288#χειρί τέ μιν κατέρεξε· δέμας δʼ ἤϊκτο γυναικὶ
urn:cts:greekLit:tlg0012.tlg002.murray:13.289#καλῇ τε μεγάλῃ τε καὶ ἀγλαὰ ἔργα ἰδυίῃ·
urn:cts:greekLit:tlg0012.tlg002.murray:13.290#καί μιν φωνήσασʼ ἔπεα πτερόεντα προσηύδα·
urn:cts:greekLit:tlg0012.tlg002.murray:13.291#κερδαλέος κʼ εἴη καὶ ἐπίκλοπος ὅς σε παρέλθοι
urn:cts:greekLit:tlg0012.tlg002.murray:13.292#ἐν πάντεσσι δόλοισι, καὶ εἰ θεὸς ἀντιάσειε.
urn:cts:greekLit:tlg0012.tlg002.murray:13.293#σχέτλιε, ποικιλομῆτα, δόλων ἆτʼ, οὐκ ἄρʼ ἔμελλες,
urn:cts:greekLit:tlg0012.tlg002.murray:13.294#οὐδʼ ἐν σῇ περ ἐὼν γαίῃ, λήξειν ἀπατάων
urn:cts:greekLit:tlg0012.tlg002.murray:13.295#μύθων τε κλοπίων,  οἵ τοι πεδόθεν φίλοι εἰσίν.
urn:cts:greekLit:tlg0012.tlg002.murray:13.296#ἀλλʼ ἄγε, μηκέτι ταῦτα λεγώμεθα, εἰδότες ἄμφω
urn:cts:greekLit:tlg0012.tlg002.murray:13.297#κέρδεʼ, ἐπεὶ σὺ μέν ἐσσι βροτῶν ὄχʼ ἄριστος ἁπάντων
urn:cts:greekLit:tlg0012.tlg002.murray:13.298#βουλῇ καὶ μύθοισιν, ἐγὼ δʼ ἐν πᾶσι θεοῖσι
urn:cts:greekLit:tlg0012.tlg002.murray:13.299#μήτι τε κλέομαι καὶ κέρδεσιν· οὐδὲ σύ γʼ ἔγνως
urn:cts:greekLit:tlg0012.tlg002.murray:13.300#Παλλάδʼ Ἀθηναίην,  κούρην Διός, ἥ τέ τοι αἰεὶ
urn:cts:greekLit:tlg0012.tlg002.murray:13.301#ἐν πάντεσσι πόνοισι παρίσταμαι ἠδὲ φυλάσσω,
urn:cts:greekLit:tlg0012.tlg002.murray:13.302#καὶ δέ σε Φαιήκεσσι φίλον πάντεσσιν ἔθηκα,
urn:cts:greekLit:tlg0012.tlg002.murray:13.303#νῦν αὖ δεῦρʼ ἱκόμην, ἵνα τοι σὺν μῆτιν ὑφήνω
urn:cts:greekLit:tlg0012.tlg002.murray:13.304#χρήματά τε κρύψω, ὅσα τοι Φαίηκες ἀγαυοὶ
urn:cts:greekLit:tlg0012.tlg002.murray:13.305#ὤπασαν οἴκαδʼ ἰόντι ἐμῇ βουλῇ τε νόῳ τε,
urn:cts:greekLit:tlg0012.tlg002.murray:13.306#εἴπω θʼ ὅσσα τοι αἶσα δόμοις ἔνι ποιητοῖσι
urn:cts:greekLit:tlg0012.tlg002.murray:13.307#κήδεʼ ἀνασχέσθαι· σὺ δὲ τετλάμεναι καὶ ἀνάγκῃ,
urn:cts:greekLit:tlg0012.tlg002.murray:13.308#μηδέ τῳ ἐκφάσθαι μήτʼ ἀνδρῶν μήτε γυναικῶν,
urn:cts:greekLit:tlg0012.tlg002.murray:13.309#πάντων, οὕνεκʼ ἄρʼ ἦλθες ἀλώμενος, ἀλλὰ σιωπῇ
urn:cts:greekLit:tlg0012.tlg002.murray:13.310#πάσχειν ἄλγεα πολλά,  βίας ὑποδέγμενος ἀνδρῶν.
urn:cts:greekLit:tlg0012.tlg002.murray:13.311#τὴν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:13.312#ἀργαλέον σε, θεά, γνῶναι βροτῷ ἀντιάσαντι,
urn:cts:greekLit:tlg0012.tlg002.murray:13.313#καὶ μάλʼ ἐπισταμένῳ· σὲ γὰρ αὐτὴν παντὶ ἐΐσκεις.
urn:cts:greekLit:tlg0012.tlg002.murray:13.314#τοῦτο δʼ ἐγὼν εὖ οἶδʼ, ὅτι μοι πάρος ἠπίη ἦσθα,
urn:cts:greekLit:tlg0012.tlg002.murray:13.315#ἧος ἐνὶ Τροίῃ πολεμίζομεν υἷες Ἀχαιῶν.
urn:cts:greekLit:tlg0012.tlg002.murray:13.316#αὐτὰρ ἐπεὶ Πριάμοιο πόλιν διεπέρσαμεν αἰπήν,
urn:cts:greekLit:tlg0012.tlg002.murray:13.317#βῆμεν δʼ ἐν νήεσσι, θεὸς δʼ ἐκέδασσεν Ἀχαιούς,
urn:cts:greekLit:tlg0012.tlg002.murray:13.318#οὔ σέ γʼ ἔπειτα ἴδον, κούρη Διός, οὐδʼ ἐνόησα
urn:cts:greekLit:tlg0012.tlg002.murray:13.319#νηὸς ἐμῆς ἐπιβᾶσαν, ὅπως τί μοι ἄλγος ἀλάλκοις.
urn:cts:greekLit:tlg0012.tlg002.murray:13.320#ἀλλʼ αἰεὶ φρεσὶν ᾗσιν ἔχων δεδαϊγμένον ἦτορ
urn:cts:greekLit:tlg0012.tlg002.murray:13.321#ἠλώμην, ἧός με θεοὶ κακότητος ἔλυσαν·
urn:cts:greekLit:tlg0012.tlg002.murray:13.322#πρίν γʼ ὅτε Φαιήκων ἀνδρῶν ἐν πίονι δήμῳ
urn:cts:greekLit:tlg0012.tlg002.murray:13.323#θάρσυνάς τε ἔπεσσι καὶ ἐς πόλιν ἤγαγες αὐτή.
urn:cts:greekLit:tlg0012.tlg002.murray:13.324#νῦν δέ σε πρὸς πατρὸς γουνάζομαι—οὐ γὰρ ὀΐω
urn:cts:greekLit:tlg0012.tlg002.murray:13.325#ἥκειν εἰς Ἰθάκην εὐδείελον,  ἀλλά τινʼ ἄλλην
urn:cts:greekLit:tlg0012.tlg002.murray:13.326#γαῖαν ἀναστρέφομαι· σὲ δὲ κερτομέουσαν ὀΐω
urn:cts:greekLit:tlg0012.tlg002.murray:13.327#ταῦτʼ ἀγορευέμεναι, ἵνʼ ἐμὰς φρένας ἠπεροπεύσῃς—
urn:cts:greekLit:tlg0012.tlg002.murray:13.328#εἰπέ μοι εἰ ἐτεόν γε φίλην ἐς πατρίδʼ ἱκάνω.
urn:cts:greekLit:tlg0012.tlg002.murray:13.329#τὸν δʼ ἠμείβετʼ ἔπειτα θεὰ γλαυκῶπις Ἀθήνη·
urn:cts:greekLit:tlg0012.tlg002.murray:13.330#αἰεί τοι τοιοῦτον ἐνὶ στήθεσσι νόημα·
urn:cts:greekLit:tlg0012.tlg002.murray:13.331#τῷ σε καὶ οὐ δύναμαι προλιπεῖν δύστηνον ἐόντα,
urn:cts:greekLit:tlg0012.tlg002.murray:13.332#οὕνεκʼ ἐπητής ἐσσι καὶ ἀγχίνοος καὶ ἐχέφρων.
urn:cts:greekLit:tlg0012.tlg002.murray:13.333#ἀσπασίως γάρ κʼ ἄλλος ἀνὴρ ἀλαλήμενος ἐλθὼν
urn:cts:greekLit:tlg0012.tlg002.murray:13.334#ἵετʼ ἐνὶ μεγάροις ἰδέειν παῖδάς τʼ ἄλοχόν τε·
urn:cts:greekLit:tlg0012.tlg002.murray:13.335#σοὶ δʼ οὔ πω φίλον ἐστὶ δαήμεναι οὐδὲ πυθέσθαι,
urn:cts:greekLit:tlg0012.tlg002.murray:13.336#πρίν γʼ ἔτι σῆς ἀλόχου πειρήσεαι, ἥ τέ τοι αὔτως
urn:cts:greekLit:tlg0012.tlg002.murray:13.337#ἧσται ἐνὶ μεγάροισιν, ὀϊζυραὶ δέ οἱ αἰεὶ
urn:cts:greekLit:tlg0012.tlg002.murray:13.338#φθίνουσιν νύκτες τε καὶ ἤματα δάκρυ χεούσῃ.
urn:cts:greekLit:tlg0012.tlg002.murray:13.339#αὐτὰρ ἐγὼ τὸ μὲν οὔ ποτʼ ἀπίστεον, ἀλλʼ ἐνὶ θυμῷ
urn:cts:greekLit:tlg0012.tlg002.murray:13.340#ᾔδεʼ,  ὃ νοστήσεις ὀλέσας ἄπο πάντας ἑταίρους·
urn:cts:greekLit:tlg0012.tlg002.murray:13.341#ἀλλά τοι οὐκ ἐθέλησα Ποσειδάωνι μάχεσθαι
urn:cts:greekLit:tlg0012.tlg002.murray:13.342#πατροκασιγνήτῳ, ὅς τοι κότον ἔνθετο θυμῷ,
urn:cts:greekLit:tlg0012.tlg002.murray:13.343#χωόμενος ὅτι οἱ υἱὸν φίλον ἐξαλάωσας.
urn:cts:greekLit:tlg0012.tlg002.murray:13.344#ἀλλʼ ἄγε τοι δείξω Ἰθάκης ἕδος, ὄφρα πεποίθῃς.
urn:cts:greekLit:tlg0012.tlg002.murray:13.345#Φόρκυνος μὲν ὅδʼ ἐστὶ λιμήν,  ἁλίοιο γέροντος,
urn:cts:greekLit:tlg0012.tlg002.murray:13.346#ἥδε δʼ ἐπὶ κρατὸς λιμένος τανύφυλλος ἐλαίη·
urn:cts:greekLit:tlg0012.tlg002.murray:13.347#ἀγχόθι δʼ αὐτῆς ἄντρον ἐπήρατον ἠεροειδές,
urn:cts:greekLit:tlg0012.tlg002.murray:13.348#ἱρὸν νυμφάων, αἳ νηϊάδες καλέονται·
urn:cts:greekLit:tlg0012.tlg002.murray:13.349#τοῦτο δέ τοι σπέος ἐστὶ κατηρεφές, ἔνθα σὺ πολλὰς
urn:cts:greekLit:tlg0012.tlg002.murray:13.350#ἔρδεσκες νύμφῃσι τεληέσσας ἑκατόμβας·
urn:cts:greekLit:tlg0012.tlg002.murray:13.351#τοῦτο δὲ Νήριτόν ἐστιν ὄρος καταειμένον ὕλῃ.
urn:cts:greekLit:tlg0012.tlg002.murray:13.352#ὣς εἰποῦσα θεὰ σκέδασʼ ἠέρα, εἴσατο δὲ χθών·
urn:cts:greekLit:tlg0012.tlg002.murray:13.353#γήθησέν τʼ ἄρʼ ἔπειτα πολύτλας δῖος Ὀδυσσεύς,
urn:cts:greekLit:tlg0012.tlg002.murray:13.354#χαίρων ᾗ γαίῃ, κύσε δὲ ζείδωρον ἄρουραν.
urn:cts:greekLit:tlg0012.tlg002.murray:13.355#αὐτίκα δὲ νύμφῃς ἠρήσατο, χεῖρας ἀνασχών·
urn:cts:greekLit:tlg0012.tlg002.murray:13.356#νύμφαι νηϊάδες, κοῦραι Διός, οὔ ποτʼ ἐγώ γε
urn:cts:greekLit:tlg0012.tlg002.murray:13.357#ὄψεσθʼ ὔμμʼ ἐφάμην· νῦν δʼ εὐχωλῇς ἀγανῇσι
urn:cts:greekLit:tlg0012.tlg002.murray:13.358#χαίρετʼ· ἀτὰρ καὶ δῶρα διδώσομεν, ὡς τὸ πάρος περ,
urn:cts:greekLit:tlg0012.tlg002.murray:13.359#αἴ κεν ἐᾷ πρόφρων με Διὸς θυγάτηρ ἀγελείη
urn:cts:greekLit:tlg0012.tlg002.murray:13.360#αὐτόν τε ζώειν καί μοι φίλον υἱὸν ἀέξῃ.
urn:cts:greekLit:tlg0012.tlg002.murray:13.361#τὸν δʼ αὖτε προσέειπε θεὰ γλαυκῶπις Ἀθήνη·
urn:cts:greekLit:tlg0012.tlg002.murray:13.362#θάρσει, μή τοι ταῦτα μετὰ φρεσὶ σῇσι μελόντων.
urn:cts:greekLit:tlg0012.tlg002.murray:13.363#ἀλλὰ χρήματα μὲν μυχῷ ἄντρου θεσπεσίοιο
urn:cts:greekLit:tlg0012.tlg002.murray:13.364#θείμεν αὐτίκα νῦν, ἵνα περ τάδε τοι σόα μίμνῃ·
urn:cts:greekLit:tlg0012.tlg002.murray:13.365#αὐτοὶ δὲ φραζώμεθʼ ὅπως ὄχʼ ἄριστα γένηται.
urn:cts:greekLit:tlg0012.tlg002.murray:13.366#ὣς εἰποῦσα θεὰ δῦνε σπέος ἠεροειδές,
urn:cts:greekLit:tlg0012.tlg002.murray:13.367#μαιομένη κευθμῶνας ἀνὰ σπέος· αὐτὰρ Ὀδυσσεὺς
urn:cts:greekLit:tlg0012.tlg002.murray:13.368#ἆσσον πάντʼ ἐφόρει, χρυσὸν καὶ ἀτειρέα χαλκὸν
urn:cts:greekLit:tlg0012.tlg002.murray:13.369#εἵματά τʼ εὐποίητα, τά οἱ Φαίηκες ἔδωκαν.
urn:cts:greekLit:tlg0012.tlg002.murray:13.370#καὶ τὰ μὲν εὖ κατέθηκε,  λίθον δʼ ἐπέθηκε θύρῃσι
urn:cts:greekLit:tlg0012.tlg002.murray:13.371#Παλλὰς Ἀθηναίη, κούρη Διὸς αἰγιόχοιο.
urn:cts:greekLit:tlg0012.tlg002.murray:13.372#τὼ δὲ καθεζομένω ἱερῆς παρὰ πυθμένʼ ἐλαίης
urn:cts:greekLit:tlg0012.tlg002.murray:13.373#φραζέσθην μνηστῆρσιν ὑπερφιάλοισιν ὄλεθρον.
urn:cts:greekLit:tlg0012.tlg002.murray:13.374#τοῖσι δὲ μύθων ἦρχε θεὰ γλαυκῶπις Ἀθήνη·
urn:cts:greekLit:tlg0012.tlg002.murray:13.375#διογενὲς Λαερτιάδη,  πολυμήχανʼ Ὀδυσσεῦ,
urn:cts:greekLit:tlg0012.tlg002.murray:13.376#φράζευ ὅπως μνηστῆρσιν ἀναιδέσι χεῖρας ἐφήσεις,
urn:cts:greekLit:tlg0012.tlg002.murray:13.377#οἳ δή τοι τρίετες μέγαρον κάτα κοιρανέουσι,
urn:cts:greekLit:tlg0012.tlg002.murray:13.378#μνώμενοι ἀντιθέην ἄλοχον καὶ ἕδνα διδόντες·
urn:cts:greekLit:tlg0012.tlg002.murray:13.379#ἡ δὲ σὸν αἰεὶ νόστον ὀδυρομένη κατὰ θυμὸν
urn:cts:greekLit:tlg0012.tlg002.murray:13.380#πάντας μέν ῥʼ ἔλπει καὶ ὑπίσχεται ἀνδρὶ ἑκάστῳ,
urn:cts:greekLit:tlg0012.tlg002.murray:13.381#ἀγγελίας προϊεῖσα, νόος δέ οἱ ἄλλα μενοινᾷ.
urn:cts:greekLit:tlg0012.tlg002.murray:13.382#τὴν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:13.383#ὢ πόποι, ἦ μάλα δὴ Ἀγαμέμνονος Ἀτρεΐδαο
urn:cts:greekLit:tlg0012.tlg002.murray:13.384#φθίσεσθαι κακὸν οἶτον ἐνὶ μεγάροισιν ἔμελλον,
urn:cts:greekLit:tlg0012.tlg002.murray:13.385#εἰ μή μοι σὺ ἕκαστα,  θεά, κατὰ μοῖραν ἔειπες.
urn:cts:greekLit:tlg0012.tlg002.murray:13.386#ἀλλʼ ἄγε μῆτιν ὕφηνον, ὅπως ἀποτίσομαι αὐτούς·
urn:cts:greekLit:tlg0012.tlg002.murray:13.387#πὰρ δέ μοι αὐτὴ στῆθι, μένος πολυθαρσὲς ἐνεῖσα,
urn:cts:greekLit:tlg0012.tlg002.murray:13.388#οἷον ὅτε Τροίης λύομεν λιπαρὰ κρήδεμνα.
urn:cts:greekLit:tlg0012.tlg002.murray:13.389#αἴ κέ μοι ὣς μεμαυῖα παρασταίης, γλαυκῶπι,
urn:cts:greekLit:tlg0012.tlg002.murray:13.390#καί κε τριηκοσίοισιν ἐγὼν ἄνδρεσσι μαχοίμην
urn:cts:greekLit:tlg0012.tlg002.murray:13.391#σὺν σοί, πότνα θεά, ὅτε μοι πρόφρασσʼ ἐπαρήγοις.
urn:cts:greekLit:tlg0012.tlg002.murray:13.392#τὸν δʼ ἠμείβετʼ ἔπειτα θεὰ γλαυκῶπις Ἀθήνη·
urn:cts:greekLit:tlg0012.tlg002.murray:13.393#καὶ λίην τοι ἐγώ γε παρέσσομαι, οὐδέ με λήσεις,
urn:cts:greekLit:tlg0012.tlg002.murray:13.394#ὁππότε κεν δὴ ταῦτα πενώμεθα· καί τινʼ ὀΐω
urn:cts:greekLit:tlg0012.tlg002.murray:13.395#αἵματί τʼ ἐγκεφάλῳ τε παλαξέμεν ἄσπετον οὖδας
urn:cts:greekLit:tlg0012.tlg002.murray:13.396#ἀνδρῶν μνηστήρων, οἵ τοι βίοτον κατέδουσιν.
urn:cts:greekLit:tlg0012.tlg002.murray:13.397#ἀλλʼ ἄγε σʼ ἄγνωστον τεύξω πάντεσσι βροτοῖσι·
urn:cts:greekLit:tlg0012.tlg002.murray:13.398#κάρψω μὲν χρόα καλὸν ἐνὶ γναμπτοῖσι μέλεσσι,
urn:cts:greekLit:tlg0012.tlg002.murray:13.399#ξανθὰς δʼ ἐκ κεφαλῆς ὀλέσω τρίχας, ἀμφὶ δὲ λαῖφος
urn:cts:greekLit:tlg0012.tlg002.murray:13.400#ἕσσω ὅ κε στυγέῃσιν ἰδὼν ἄνθρωπον  ἔχοντα,
urn:cts:greekLit:tlg0012.tlg002.murray:13.401#κνυζώσω δέ τοι ὄσσε πάρος περικαλλέʼ ἐόντε,
urn:cts:greekLit:tlg0012.tlg002.murray:13.402#ὡς ἂν ἀεικέλιος πᾶσι μνηστῆρσι φανήῃς
urn:cts:greekLit:tlg0012.tlg002.murray:13.403#σῇ τʼ ἀλόχῳ καὶ παιδί, τὸν ἐν μεγάροισιν ἔλειπες.
urn:cts:greekLit:tlg0012.tlg002.murray:13.404#αὐτὸς δὲ πρώτιστα συβώτην εἰσαφικέσθαι,
urn:cts:greekLit:tlg0012.tlg002.murray:13.405#ὅς τοι ὑῶν ἐπίουρος,  ὁμῶς δέ τοι ἤπια οἶδε,
urn:cts:greekLit:tlg0012.tlg002.murray:13.406#παῖδά τε σὸν φιλέει καὶ ἐχέφρονα Πηνελόπειαν.
urn:cts:greekLit:tlg0012.tlg002.murray:13.407#δήεις τόν γε σύεσσι παρήμενον· αἱ δὲ νέμονται
urn:cts:greekLit:tlg0012.tlg002.murray:13.408#πὰρ Κόρακος πέτρῃ ἐπί τε κρήνῃ Ἀρεθούσῃ,
urn:cts:greekLit:tlg0012.tlg002.murray:13.409#ἔσθουσαι βάλανον μενοεικέα καὶ μέλαν ὕδωρ
urn:cts:greekLit:tlg0012.tlg002.murray:13.410#πίνουσαι,  τά θʼ ὕεσσι τρέφει τεθαλυῖαν ἀλοιφήν.
urn:cts:greekLit:tlg0012.tlg002.murray:13.411#ἔνθα μένειν καὶ πάντα παρήμενος ἐξερέεσθαι,
urn:cts:greekLit:tlg0012.tlg002.murray:13.412#ὄφρʼ ἂν ἐγὼν ἔλθω Σπάρτην ἐς καλλιγύναικα
urn:cts:greekLit:tlg0012.tlg002.murray:13.413#Τηλέμαχον καλέουσα, τεὸν φίλον υἱόν, Ὀδυσσεῦ·
urn:cts:greekLit:tlg0012.tlg002.murray:13.414#ὅς τοι ἐς εὐρύχορον Λακεδαίμονα πὰρ Μενέλαον
urn:cts:greekLit:tlg0012.tlg002.murray:13.415#ᾤχετο πευσόμενος μετὰ σὸν κλέος,  εἴ που ἔτʼ εἴης.
urn:cts:greekLit:tlg0012.tlg002.murray:13.416#τὴν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:13.417#τίπτε τʼ ἄρʼ οὔ οἱ ἔειπες, ἐνὶ φρεσὶ πάντα ἰδυῖα;
urn:cts:greekLit:tlg0012.tlg002.murray:13.418#ἦ ἵνα που καὶ κεῖνος ἀλώμενος ἄλγεα πάσχῃ
urn:cts:greekLit:tlg0012.tlg002.murray:13.419#πόντον ἐπʼ ἀτρύγετον· βίοτον δέ οἱ ἄλλοι ἔδουσι;
urn:cts:greekLit:tlg0012.tlg002.murray:13.420#τὸν δʼ ἠμείβετʼ ἔπειτα θεὰ γλαυκῶπις Ἀθήνη·
urn:cts:greekLit:tlg0012.tlg002.murray:13.421#μὴ δή τοι κεῖνός γε λίην ἐνθύμιος ἔστω.
urn:cts:greekLit:tlg0012.tlg002.murray:13.422#αὐτή μιν πόμπευον, ἵνα κλέος ἐσθλὸν ἄροιτο
urn:cts:greekLit:tlg0012.tlg002.murray:13.423#κεῖσʼ ἐλθών· ἀτὰρ οὔ τινʼ ἔχει πόνον, ἀλλὰ ἕκηλος
urn:cts:greekLit:tlg0012.tlg002.murray:13.424#ἧσται ἐν Ἀτρεΐδαο δόμοις, παρὰ δʼ ἄσπετα κεῖται.
urn:cts:greekLit:tlg0012.tlg002.murray:13.425#ἦ μέν μιν λοχόωσι νέοι σὺν νηῒ μελαίνῃ,
urn:cts:greekLit:tlg0012.tlg002.murray:13.426#ἱέμενοι κτεῖναι, πρὶν πατρίδα γαῖαν ἱκέσθαι·
urn:cts:greekLit:tlg0012.tlg002.murray:13.427#ἀλλὰ τά γʼ οὐκ ὀΐω, πρὶν καί τινα γαῖα καθέξει
urn:cts:greekLit:tlg0012.tlg002.murray:13.428#ἀνδρῶν μνηστήρων, οἵ τοι βίοτον κατέδουσιν.
urn:cts:greekLit:tlg0012.tlg002.murray:13.429#ὣς ἄρα μιν φαμένη ῥάβδῳ ἐπεμάσσατʼ Ἀθήνη.
urn:cts:greekLit:tlg0012.tlg002.murray:13.430#κάρψεν μὲν χρόα καλὸν ἐνὶ γναμπτοῖσι μέλεσσι,
urn:cts:greekLit:tlg0012.tlg002.murray:13.431#ξανθὰς δʼ ἐκ κεφαλῆς ὄλεσε τρίχας, ἀμφὶ δὲ δέρμα
urn:cts:greekLit:tlg0012.tlg002.murray:13.432#πάντεσσιν μελέεσσι παλαιοῦ θῆκε γέροντος,
urn:cts:greekLit:tlg0012.tlg002.murray:13.433#κνύζωσεν δέ οἱ ὄσσε πάρος περικαλλέʼ ἐόντε·
urn:cts:greekLit:tlg0012.tlg002.murray:13.434#ἀμφὶ δέ μιν ῥάκος ἄλλο κακὸν βάλεν ἠδὲ χιτῶνα,
urn:cts:greekLit:tlg0012.tlg002.murray:13.435#ῥωγαλέα ῥυπόωντα,  κακῷ μεμορυγμένα καπνῷ·
urn:cts:greekLit:tlg0012.tlg002.murray:13.436#ἀμφὶ δέ μιν μέγα δέρμα ταχείης ἕσσʼ ἐλάφοιο,
urn:cts:greekLit:tlg0012.tlg002.murray:13.437#ψιλόν· δῶκε δέ οἱ σκῆπτρον καὶ ἀεικέα πήρην,
urn:cts:greekLit:tlg0012.tlg002.murray:13.438#πυκνὰ ῥωγαλέην· ἐν δὲ στρόφος ἦεν ἀορτήρ.
urn:cts:greekLit:tlg0012.tlg002.murray:13.439#τώ γʼ ὣς βουλεύσαντε διέτμαγεν. ἡ μὲν ἔπειτα
urn:cts:greekLit:tlg0012.tlg002.murray:13.440#ἐς Λακεδαίμονα δῖαν ἔβη μετὰ παῖδʼ Ὀδυσῆος.
urn:cts:greekLit:tlg0012.tlg002.murray:14.1#αὐτὰρ ὁ ἐκ λιμένος προσέβη τρηχεῖαν ἀταρπὸν
urn:cts:greekLit:tlg0012.tlg002.murray:14.2#χῶρον ἀνʼ ὑλήεντα διʼ ἄκριας, ᾗ οἱ Ἀθήνη
urn:cts:greekLit:tlg0012.tlg002.murray:14.3#πέφραδε δῖον ὑφορβόν, ὅ οἱ βιότοιο μάλιστα
urn:cts:greekLit:tlg0012.tlg002.murray:14.4#κήδετο οἰκήων, οὓς κτήσατο δῖος Ὀδυσσεύς.
urn:cts:greekLit:tlg0012.tlg002.murray:14.5#τὸν δʼ ἄρʼ ἐνὶ προδόμῳ εὗρʼ ἥμενον,  ἔνθα οἱ αὐλὴ
urn:cts:greekLit:tlg0012.tlg002.murray:14.6#ὑψηλὴ δέδμητο, περισκέπτῳ ἐνὶ χώρῳ,
urn:cts:greekLit:tlg0012.tlg002.murray:14.7#καλή τε μεγάλη τε, περίδρομος· ἥν ῥα συβώτης
urn:cts:greekLit:tlg0012.tlg002.murray:14.8#αὐτὸς δείμαθʼ ὕεσσιν ἀποιχομένοιο ἄνακτος,
urn:cts:greekLit:tlg0012.tlg002.murray:14.9#νόσφιν δεσποίνης καὶ Λαέρταο γέροντος,
urn:cts:greekLit:tlg0012.tlg002.murray:14.10#ῥυτοῖσιν λάεσσι καὶ ἐθρίγκωσεν ἀχέρδῳ·
urn:cts:greekLit:tlg0012.tlg002.murray:14.11#σταυροὺς δʼ ἐκτὸς ἔλασσε διαμπερὲς ἔνθα καὶ ἔνθα,
urn:cts:greekLit:tlg0012.tlg002.murray:14.12#πυκνοὺς καὶ θαμέας, τὸ μέλαν δρυὸς ἀμφικεάσσας·
urn:cts:greekLit:tlg0012.tlg002.murray:14.13#ἔντοσθεν δʼ αὐλῆς συφεοὺς δυοκαίδεκα ποίει
urn:cts:greekLit:tlg0012.tlg002.murray:14.14#πλησίον ἀλλήλων, εὐνὰς συσίν· ἐν δὲ ἑκάστῳ
urn:cts:greekLit:tlg0012.tlg002.murray:14.15#πεντήκοντα σύες χαμαιευνάδες ἐρχατόωντο,
urn:cts:greekLit:tlg0012.tlg002.murray:14.16#θήλειαι τοκάδες· τοὶ δʼ ἄρσενες ἐκτὸς ἴαυον,
urn:cts:greekLit:tlg0012.tlg002.murray:14.17#πολλὸν παυρότεροι· τοὺς γὰρ μινύθεσκον ἔδοντες
urn:cts:greekLit:tlg0012.tlg002.murray:14.18#ἀντίθεοι μνηστῆρες, ἐπεὶ προΐαλλε συβώτης
urn:cts:greekLit:tlg0012.tlg002.murray:14.19#αἰεὶ ζατρεφέων σιάλων τὸν ἄριστον ἁπάντων·
urn:cts:greekLit:tlg0012.tlg002.murray:14.20#οἱ δὲ τριηκόσιοί τε καὶ ἑξήκοντα πέλοντο.
urn:cts:greekLit:tlg0012.tlg002.murray:14.21#πὰρ δὲ κύνες, θήρεσσιν ἐοικότες αἰὲν ἴαυον
urn:cts:greekLit:tlg0012.tlg002.murray:14.22#τέσσαρες, οὓς ἔθρεψε συβώτης, ὄρχαμος ἀνδρῶν.
urn:cts:greekLit:tlg0012.tlg002.murray:14.23#αὐτὸς δʼ ἀμφὶ πόδεσσιν ἑοῖς ἀράρισκε πέδιλα,
urn:cts:greekLit:tlg0012.tlg002.murray:14.24#τάμνων δέρμα βόειον ἐϋχροές· οἱ δὲ δὴ ἄλλοι
urn:cts:greekLit:tlg0012.tlg002.murray:14.25#ᾤχοντʼ ἄλλυδις ἄλλος ἅμʼ ἀγρομένοισι σύεσσιν,
urn:cts:greekLit:tlg0012.tlg002.murray:14.26#οἱ τρεῖς· τὸν δὲ τέταρτον ἀποπροέηκε πόλινδε
urn:cts:greekLit:tlg0012.tlg002.murray:14.27#σῦν ἀγέμεν μνηστῆρσιν ὑπερφιάλοισιν ἀνάγκῃ,
urn:cts:greekLit:tlg0012.tlg002.murray:14.28#ὄφρʼ ἱερεύσαντες κρειῶν κορεσαίατο θυμόν.
urn:cts:greekLit:tlg0012.tlg002.murray:14.29#ἐξαπίνης δʼ Ὀδυσῆα ἴδον κύνες ὑλακόμωροι.
urn:cts:greekLit:tlg0012.tlg002.murray:14.30#οἱ μὲν κεκλήγοντες ἐπέδραμον· αὐτὰρ Ὀδυσσεὺς
urn:cts:greekLit:tlg0012.tlg002.murray:14.31#ἕζετο κερδοσύνη, σκῆπτρον δέ οἱ ἔκπεσε χειρός.
urn:cts:greekLit:tlg0012.tlg002.murray:14.32#ἔνθα κεν ᾧ πὰρ σταθμῷ ἀεικέλιον πάθεν ἄλγος·
urn:cts:greekLit:tlg0012.tlg002.murray:14.33#ἀλλὰ συβώτης ὦκα ποσὶ κραιπνοῖσι μετασπὼν
urn:cts:greekLit:tlg0012.tlg002.murray:14.34#ἔσσυτʼ ἀνὰ πρόθυρον, σκῦτος δέ οἱ ἔκπεσε χειρός.
urn:cts:greekLit:tlg0012.tlg002.murray:14.35#τοὺς μὲν ὁμοκλήσας σεῦεν κύνας ἄλλυδις ἄλλον
urn:cts:greekLit:tlg0012.tlg002.murray:14.36#πυκνῇσιν λιθάδεσσιν· ὁ δὲ προσέειπεν ἄνακτα·
urn:cts:greekLit:tlg0012.tlg002.murray:14.37#ὦ γέρον, ἦ ὀλίγου σε κύνες διεδηλήσαντο
urn:cts:greekLit:tlg0012.tlg002.murray:14.38#ἐξαπίνης, καί κέν μοι ἐλεγχείην κατέχευας.
urn:cts:greekLit:tlg0012.tlg002.murray:14.39#καὶ δέ μοι ἄλλα θεοὶ δόσαν ἄλγεά τε στοναχάς τε·
urn:cts:greekLit:tlg0012.tlg002.murray:14.40#ἀντιθέου γὰρ ἄνακτος ὀδυρόμενος καὶ ἀχεύων
urn:cts:greekLit:tlg0012.tlg002.murray:14.41#ἧμαι, ἄλλοισιν δὲ σύας σιάλους ἀτιτάλλω
urn:cts:greekLit:tlg0012.tlg002.murray:14.42#ἔδμεναι· αὐτὰρ κεῖνος ἐελδόμενός που ἐδωδῆς
urn:cts:greekLit:tlg0012.tlg002.murray:14.43#πλάζετʼ ἐπʼ ἀλλοθρόων ἀνδρῶν δῆμόν τε πόλιν τε,
urn:cts:greekLit:tlg0012.tlg002.murray:14.44#εἴ που ἔτι ζώει καὶ ὁρᾷ φάος ἠελίοιο.
urn:cts:greekLit:tlg0012.tlg002.murray:14.45#ἀλλʼ ἕπεο,  κλισίηνδʼ ἴομεν, γέρον, ὄφρα καὶ αὐτός,
urn:cts:greekLit:tlg0012.tlg002.murray:14.46#σίτου καὶ οἴνοιο κορεσσάμενος κατὰ θυμόν,
urn:cts:greekLit:tlg0012.tlg002.murray:14.47#εἴπῃς ὁππόθεν ἐσσὶ καὶ ὁππόσα κήδεʼ ἀνέτλης.
urn:cts:greekLit:tlg0012.tlg002.murray:14.48#ὣς εἰπὼν κλισίηνδʼ ἡγήσατο δῖος ὑφορβός,
urn:cts:greekLit:tlg0012.tlg002.murray:14.49#εἷσεν δʼ εἰσαγαγών, ῥῶπας δʼ ὑπέχευε δασείας,
urn:cts:greekLit:tlg0012.tlg002.murray:14.50#ἐστόρεσεν δʼ ἐπὶ δέρμα ἰονθάδος ἀγρίου αἰγός,
urn:cts:greekLit:tlg0012.tlg002.murray:14.51#αὐτοῦ ἐνεύναιον, μέγα καὶ δασύ. χαῖρε δʼ Ὀδυσσεὺς
urn:cts:greekLit:tlg0012.tlg002.murray:14.52#ὅττι μιν ὣς ὑπέδεκτο, ἔπος τʼ ἔφατʼ ἔκ τʼ ὀνόμαζεν·
urn:cts:greekLit:tlg0012.tlg002.murray:14.53#Ζεύς τοι δοίη, ξεῖνε, καὶ ἀθάνατοι θεοὶ ἄλλοι
urn:cts:greekLit:tlg0012.tlg002.murray:14.54#ὅττι μάλιστʼ ἐθέλεις, ὅτι με πρόφρων ὑπέδεξο.
urn:cts:greekLit:tlg0012.tlg002.murray:14.55#τὸν δʼ ἀπαμειβόμενος προσέφης, Εὔμαιε συβῶτα·
urn:cts:greekLit:tlg0012.tlg002.murray:14.56#ξεῖνʼ, οὔ μοι θέμις ἔστʼ, οὐδʼ εἰ κακίων σέθεν ἔλθοι,
urn:cts:greekLit:tlg0012.tlg002.murray:14.57#ξεῖνον ἀτιμῆσαι· πρὸς γὰρ Διός εἰσιν ἅπαντες
urn:cts:greekLit:tlg0012.tlg002.murray:14.58#ξεῖνοί τε πτωχοί τε· δόσις δʼ ὀλίγη τε φίλη τε
urn:cts:greekLit:tlg0012.tlg002.murray:14.59#γίγνεται ἡμετέρη· ἡ γὰρ δμώων δίκη ἐστὶν
urn:cts:greekLit:tlg0012.tlg002.murray:14.60#αἰεὶ δειδιότων,  ὅτʼ ἐπικρατέωσιν ἄνακτες
urn:cts:greekLit:tlg0012.tlg002.murray:14.61#οἱ νέοι. ἦ γὰρ τοῦ γε θεοὶ κατὰ νόστον ἔδησαν,
urn:cts:greekLit:tlg0012.tlg002.murray:14.62#ὅς κεν ἔμʼ ἐνδυκέως ἐφίλει καὶ κτῆσιν ὄπασσεν,
urn:cts:greekLit:tlg0012.tlg002.murray:14.64#οἶκόν τε κλῆρόν τε πολυμνήστην τε γυναῖκα,
urn:cts:greekLit:tlg0012.tlg002.murray:14.63#οἷά τε ᾧ οἰκῆϊ ἄναξ εὔθυμος ἔδωκεν,
urn:cts:greekLit:tlg0012.tlg002.murray:14.65#ὅς οἱ πολλὰ κάμῃσι,  θεὸς δʼ ἐπὶ ἔργον ἀέξῃ,
urn:cts:greekLit:tlg0012.tlg002.murray:14.66#ὡς καὶ ἐμοὶ τόδε ἔργον ἀέξεται, ᾧ ἐπιμίμνω.
urn:cts:greekLit:tlg0012.tlg002.murray:14.67#τῷ κέ με πόλλʼ ὤνησεν ἄναξ, εἰ αὐτόθʼ ἐγήρα·
urn:cts:greekLit:tlg0012.tlg002.murray:14.68#ἀλλʼ ὄλεθʼ—ὡς ὤφελλʼ Ἑλένης ἀπὸ φῦλον ὀλέσθαι
urn:cts:greekLit:tlg0012.tlg002.murray:14.69#πρόχνυ, ἐπεὶ πολλῶν ἀνδρῶν ὑπὸ γούνατʼ ἔλυσε·
urn:cts:greekLit:tlg0012.tlg002.murray:14.70#καὶ γὰρ κεῖνος ἔβη Ἀγαμέμνονος εἵνεκα τιμῆς
urn:cts:greekLit:tlg0012.tlg002.murray:14.71#Ἴλιον εἰς εὔπωλον, ἵνα Τρώεσσι μάχοιτο.
urn:cts:greekLit:tlg0012.tlg002.murray:14.72#ὣς εἰπὼν ζωστῆρι θοῶς συνέεργε χιτῶνα,
urn:cts:greekLit:tlg0012.tlg002.murray:14.73#βῆ δʼ ἴμεν ἐς συφεούς, ὅθι ἔθνεα ἔρχατο χοίρων.
urn:cts:greekLit:tlg0012.tlg002.murray:14.74#ἔνθεν ἑλὼν δύʼ ἔνεικε καὶ ἀμφοτέρους ἱέρευσεν,
urn:cts:greekLit:tlg0012.tlg002.murray:14.75#εὗσέ τε μίστυλλέν τε καὶ ἀμφʼ ὀβελοῖσιν ἔπειρεν.
urn:cts:greekLit:tlg0012.tlg002.murray:14.76#ὀπτήσας δʼ ἄρα πάντα φέρων παρέθηκʼ Ὀδυσῆϊ
urn:cts:greekLit:tlg0012.tlg002.murray:14.77#θέρμʼ αὐτοῖς ὀβελοῖσιν· ὁ δʼ ἄλφιτα λευκὰ πάλυνεν·
urn:cts:greekLit:tlg0012.tlg002.murray:14.78#ἐν δʼ ἄρα κισσυβίῳ κίρνη μελιηδέα οἶνον,
urn:cts:greekLit:tlg0012.tlg002.murray:14.79#αὐτὸς δʼ ἀντίον ἷζεν, ἐποτρύνων δὲ προσηύδα·
urn:cts:greekLit:tlg0012.tlg002.murray:14.80#ἔσθιε νῦν, ὦ ξεῖνε, τά τε δμώεσσι πάρεστι,
urn:cts:greekLit:tlg0012.tlg002.murray:14.81#χοίρεʼ· ἀτὰρ σιάλους γε σύας μνηστῆρες ἔδουσιν,
urn:cts:greekLit:tlg0012.tlg002.murray:14.82#οὐκ ὄπιδα φρονέοντες ἐνὶ φρεσὶν οὐδʼ ἐλεητύν.
urn:cts:greekLit:tlg0012.tlg002.murray:14.83#οὐ μὲν σχέτλια ἔργα θεοὶ μάκαρες φιλέουσιν,
urn:cts:greekLit:tlg0012.tlg002.murray:14.84#ἀλλὰ δίκην τίουσι καὶ αἴσιμα ἔργʼ ἀνθρώπων.
urn:cts:greekLit:tlg0012.tlg002.murray:14.85#καὶ μὲν δυσμενέες καὶ ἀνάρσιοι,  οἵ τʼ ἐπὶ γαίης
urn:cts:greekLit:tlg0012.tlg002.murray:14.86#ἀλλοτρίης βῶσιν καί σφι Ζεὺς ληΐδα δώῃ,
urn:cts:greekLit:tlg0012.tlg002.murray:14.87#πλησάμενοι δέ τε νῆας ἔβαν οἶκόνδε νέεσθαι,
urn:cts:greekLit:tlg0012.tlg002.murray:14.88#καὶ μὲν τοῖς ὄπιδος κρατερὸν δέος ἐν φρεσὶ πίπτει.
urn:cts:greekLit:tlg0012.tlg002.murray:14.89#οἵδε δὲ καί τι ἴσασι, θεοῦ δέ τινʼ ἔκλυον αὐδήν,
urn:cts:greekLit:tlg0012.tlg002.murray:14.90#κείνου λυγρὸν ὄλεθρον,  ὅτʼ οὐκ ἐθέλουσι δικαίως
urn:cts:greekLit:tlg0012.tlg002.murray:14.91#μνᾶσθαι οὐδὲ νέεσθαι ἐπὶ σφέτερʼ, ἀλλὰ ἕκηλοι
urn:cts:greekLit:tlg0012.tlg002.murray:14.92#κτήματα δαρδάπτουσιν ὑπέρβιον, οὐδʼ ἔπι φειδώ.
urn:cts:greekLit:tlg0012.tlg002.murray:14.93#ὅσσαι γὰρ νύκτες τε καὶ ἡμέραι ἐκ Διός εἰσιν,
urn:cts:greekLit:tlg0012.tlg002.murray:14.94#οὔ ποθʼ ἓν ἱρεύουσʼ ἱερήϊον, οὐδὲ δύʼ οἴω·
urn:cts:greekLit:tlg0012.tlg002.murray:14.95#οἶνον δὲ φθινύθουσιν ὑπέρβιον ἐξαφύοντες.
urn:cts:greekLit:tlg0012.tlg002.murray:14.96#ἦ γάρ οἱ ζωή γʼ ἦν ἄσπετος· οὔ τινι τόσση
urn:cts:greekLit:tlg0012.tlg002.murray:14.97#ἀνδρῶν ἡρώων, οὔτʼ ἠπείροιο μελαίνης
urn:cts:greekLit:tlg0012.tlg002.murray:14.98#οὔτʼ αὐτῆς Ἰθάκης· οὐδὲ ξυνεείκοσι φωτῶν
urn:cts:greekLit:tlg0012.tlg002.murray:14.99#ἔστʼ ἄφενος τοσσοῦτον· ἐγὼ δέ κέ τοι καταλέξω.
urn:cts:greekLit:tlg0012.tlg002.murray:14.100#δώδεκʼ ἐν ἠπείρῳ ἀγέλαι· τόσα πώεα οἰῶν,
urn:cts:greekLit:tlg0012.tlg002.murray:14.101#τόσσα συῶν συβόσια, τόσʼ αἰπόλια πλατέʼ αἰγῶν
urn:cts:greekLit:tlg0012.tlg002.murray:14.102#βόσκουσι ξεῖνοί τε καὶ αὐτοῦ βώτορες ἄνδρες.
urn:cts:greekLit:tlg0012.tlg002.murray:14.103#ἐνθάδε δʼ αἰπόλια πλατέʼ αἰγῶν ἕνδεκα πάντα
urn:cts:greekLit:tlg0012.tlg002.murray:14.104#ἐσχατιῇ βόσκοντʼ, ἐπὶ δʼ ἀνέρες ἐσθλοὶ ὄρονται.
urn:cts:greekLit:tlg0012.tlg002.murray:14.105#τῶν αἰεί σφιν ἕκαστος ἐπʼ ἤματι μῆλον ἀγινεῖ,
urn:cts:greekLit:tlg0012.tlg002.murray:14.106#ζατρεφέων αἰγῶν ὅς τις φαίνηται ἄριστος.
urn:cts:greekLit:tlg0012.tlg002.murray:14.107#αὐτὰρ ἐγὼ σῦς τάσδε φυλάσσω τε ῥύομαί τε,
urn:cts:greekLit:tlg0012.tlg002.murray:14.108#καί σφι συῶν τὸν ἄριστον ἐῢ κρίνας ἀποπέμπω.
urn:cts:greekLit:tlg0012.tlg002.murray:14.109#ὣς φάθʼ, ὁ δʼ ἐνδυκέως κρέα τʼ ἤσθιε πῖνέ τε οἶνον
urn:cts:greekLit:tlg0012.tlg002.murray:14.110#ἁρπαλέως ἀκέων,  κακὰ δὲ μνηστῆρσι φύτευεν.
urn:cts:greekLit:tlg0012.tlg002.murray:14.111#αὐτὰρ ἐπεὶ δείπνησε καὶ ἤραρε θυμὸν ἐδωδῇ,
urn:cts:greekLit:tlg0012.tlg002.murray:14.112#καί οἱ πλησάμενος δῶκε σκύφον, ᾧ περ ἔπινεν,
urn:cts:greekLit:tlg0012.tlg002.murray:14.113#οἴνου ἐνίπλειον· ὁ δʼ ἐδέξατο, χαῖρε δὲ θυμῷ,
urn:cts:greekLit:tlg0012.tlg002.murray:14.114#καί μιν φωνήσας ἔπεα πτερόεντα προσηύδα·
urn:cts:greekLit:tlg0012.tlg002.murray:14.115#ὦ φίλε,  τίς γάρ σε πρίατο κτεάτεσσιν ἑοῖσιν,
urn:cts:greekLit:tlg0012.tlg002.murray:14.116#ὧδε μάλʼ ἀφνειὸς καὶ καρτερὸς ὡς ἀγορεύεις;
urn:cts:greekLit:tlg0012.tlg002.murray:14.117#φῆς δʼ αὐτὸν φθίσθαι Ἀγαμέμνονος εἵνεκα τιμῆς.
urn:cts:greekLit:tlg0012.tlg002.murray:14.118#εἰπέ μοι, αἴ κέ ποθι γνώω τοιοῦτον ἐόντα.
urn:cts:greekLit:tlg0012.tlg002.murray:14.119#Ζεὺς γάρ που τό γε οἶδε καὶ ἀθάνατοι θεοὶ ἄλλοι,
urn:cts:greekLit:tlg0012.tlg002.murray:14.120#εἴ κέ μιν ἀγγείλαιμι ἰδών· ἐπὶ πολλὰ δʼ ἀλήθην.
urn:cts:greekLit:tlg0012.tlg002.murray:14.121#τὸν δʼ ἠμείβετʼ ἔπειτα συβώτης, ὄρχαμος ἀνδρῶν·
urn:cts:greekLit:tlg0012.tlg002.murray:14.122#ὦ γέρον, οὔ τις κεῖνον ἀνὴρ ἀλαλήμενος ἐλθὼν
urn:cts:greekLit:tlg0012.tlg002.murray:14.123#ἀγγέλλων πείσειε γυναῖκά τε καὶ φίλον υἱόν,
urn:cts:greekLit:tlg0012.tlg002.murray:14.124#ἀλλʼ ἄλλως κομιδῆς κεχρημένοι ἄνδρες ἀλῆται
urn:cts:greekLit:tlg0012.tlg002.murray:14.125#ψεύδοντʼ,  οὐδʼ ἐθέλουσιν ἀληθέα μυθήσασθαι.
urn:cts:greekLit:tlg0012.tlg002.murray:14.126#ὃς δέ κʼ ἀλητεύων Ἰθάκης ἐς δῆμον ἵκηται,
urn:cts:greekLit:tlg0012.tlg002.murray:14.127#ἐλθὼν ἐς δέσποιναν ἐμὴν ἀπατήλια βάζει·
urn:cts:greekLit:tlg0012.tlg002.murray:14.128#ἡ δʼ εὖ δεξαμένη φιλέει καὶ ἕκαστα μεταλλᾷ,
urn:cts:greekLit:tlg0012.tlg002.murray:14.129#καί οἱ ὀδυρομένῃ βλεφάρων ἄπο δάκρυα πίπτει,
urn:cts:greekLit:tlg0012.tlg002.murray:14.130#ἣ θέμις ἐστὶ γυναικός,  ἐπὴν πόσις ἄλλοθʼ ὄληται.
urn:cts:greekLit:tlg0012.tlg002.murray:14.131#αἶψά κε καὶ σύ, γεραιέ, ἔπος παρατεκτήναιο.
urn:cts:greekLit:tlg0012.tlg002.murray:14.132#εἴ τίς τοι χλαῖνάν τε χιτῶνά τε εἵματα δοίη.
urn:cts:greekLit:tlg0012.tlg002.murray:14.133#τοῦ δʼ ἤδη μέλλουσι κύνες ταχέες τʼ οἰωνοὶ
urn:cts:greekLit:tlg0012.tlg002.murray:14.134#ῥινὸν ἀπʼ ὀστεόφιν ἐρύσαι, ψυχὴ δὲ λέλοιπεν·
urn:cts:greekLit:tlg0012.tlg002.murray:14.135#ἢ τόν γʼ ἐν πόντῳ φάγον ἰχθύες,  ὀστέα δʼ αὐτοῦ
urn:cts:greekLit:tlg0012.tlg002.murray:14.136#κεῖται ἐπʼ ἠπείρου ψαμάθῳ εἰλυμένα πολλῇ.
urn:cts:greekLit:tlg0012.tlg002.murray:14.137#ὣς ὁ μὲν ἔνθʼ ἀπόλωλε, φίλοισι δὲ κήδεʼ ὀπίσσω
urn:cts:greekLit:tlg0012.tlg002.murray:14.138#πᾶσιν, ἐμοὶ δὲ μάλιστα, τετεύχαται· οὐ γὰρ ἔτʼ ἄλλον
urn:cts:greekLit:tlg0012.tlg002.murray:14.139#ἤπιον ὧδε ἄνακτα κιχήσομαι, ὁππόσʼ ἐπέλθω,
urn:cts:greekLit:tlg0012.tlg002.murray:14.140#οὐδʼ εἴ κεν πατρὸς καὶ μητέρος αὖτις ἵκωμαι
urn:cts:greekLit:tlg0012.tlg002.murray:14.141#οἶκον, ὅθι πρῶτον γενόμην καί μʼ ἔτρεφον αὐτοί.
urn:cts:greekLit:tlg0012.tlg002.murray:14.142#οὐδέ νυ τῶν ἔτι τόσσον ὀδύρομαι, ἱέμενός περ
urn:cts:greekLit:tlg0012.tlg002.murray:14.143#ὀφθαλμοῖσιν ἰδέσθαι ἐὼν ἐν πατρίδι γαίῃ·
urn:cts:greekLit:tlg0012.tlg002.murray:14.144#ἀλλά μʼ Ὀδυσσῆος πόθος αἴνυται οἰχομένοιο.
urn:cts:greekLit:tlg0012.tlg002.murray:14.145#τὸν μὲν ἐγών,  ὦ ξεῖνε, καὶ οὐ παρεόντʼ ὀνομάζειν
urn:cts:greekLit:tlg0012.tlg002.murray:14.146#αἰδέομαι· πέρι γάρ μʼ ἐφίλει καὶ κήδετο θυμῷ·
urn:cts:greekLit:tlg0012.tlg002.murray:14.147#ἀλλά μιν ἠθεῖον καλέω καὶ νόσφιν ἐόντα.
urn:cts:greekLit:tlg0012.tlg002.murray:14.148#τὸν δʼ αὖτε προσέειπε πολύτλας δῖος Ὀδυσσεύς·
urn:cts:greekLit:tlg0012.tlg002.murray:14.149#ὦ φίλʼ, ἐπειδὴ πάμπαν ἀναίνεαι, οὐδʼ ἔτι φῇσθα
urn:cts:greekLit:tlg0012.tlg002.murray:14.150#κεῖνον ἐλεύσεσθαι,  θυμὸς δέ τοι αἰὲν ἄπιστος·
urn:cts:greekLit:tlg0012.tlg002.murray:14.151#ἀλλʼ ἐγὼ οὐκ αὔτως μυθήσομαι, ἀλλὰ σὺν ὅρκῳ,
urn:cts:greekLit:tlg0012.tlg002.murray:14.152#ὡς νεῖται Ὀδυσεύς· εὐαγγέλιον δέ μοι ἔστω
urn:cts:greekLit:tlg0012.tlg002.murray:14.153#αὐτίκʼ, ἐπεί κεν κεῖνος ἰὼν τὰ ἃ δώμαθʼ ἵκηται·
urn:cts:greekLit:tlg0012.tlg002.murray:14.154#ἕσσαι με χλαῖνάν τε χιτῶνά τε, εἵματα καλά·
urn:cts:greekLit:tlg0012.tlg002.murray:14.155#πρὶν δέ κε, καὶ μάλα περ κεχρημένος, οὔ τι δεχοίμην.
urn:cts:greekLit:tlg0012.tlg002.murray:14.156#ἐχθρὸς γάρ μοι κεῖνος ὁμῶς Ἀΐδαο πύλῃσι
urn:cts:greekLit:tlg0012.tlg002.murray:14.157#γίγνεται, ὃς πενίῃ εἴκων ἀπατήλια βάζει.
urn:cts:greekLit:tlg0012.tlg002.murray:14.158#ἴστω νῦν Ζεὺς πρῶτα θεῶν, ξενίη τε τράπεζα,
urn:cts:greekLit:tlg0012.tlg002.murray:14.159#ἱστίη τʼ Ὀδυσῆος ἀμύμονος, ἣν ἀφικάνω·
urn:cts:greekLit:tlg0012.tlg002.murray:14.160#ἦ μέν τοι τάδε πάντα τελείεται ὡς ἀγορεύω.
urn:cts:greekLit:tlg0012.tlg002.murray:14.161#τοῦδʼ αὐτοῦ λυκάβαντος ἐλεύσεται ἐνθάδʼ Ὀδυσσεύς.
urn:cts:greekLit:tlg0012.tlg002.murray:14.162#τοῦ μὲν φθίνοντος μηνός, τοῦ δʼ ἱσταμένοιο,
urn:cts:greekLit:tlg0012.tlg002.murray:14.163#οἴκαδε νοστήσει, καὶ τίσεται ὅς τις ἐκείνου
urn:cts:greekLit:tlg0012.tlg002.murray:14.164#ἐνθάδʼ ἀτιμάζει ἄλοχον καὶ φαίδιμον υἱόν.
urn:cts:greekLit:tlg0012.tlg002.murray:14.165#τὸν δʼ ἀπαμειβόμενος προσέφης,  Εὔμαιε συβῶτα·
urn:cts:greekLit:tlg0012.tlg002.murray:14.166#ὦ γέρον, οὔτʼ ἄρʼ ἐγὼν εὐαγγέλιον τόδε τίσω,
urn:cts:greekLit:tlg0012.tlg002.murray:14.167#οὔτʼ Ὀδυσεὺς ἔτι οἶκον ἐλεύσεται· ἀλλὰ ἕκηλος
urn:cts:greekLit:tlg0012.tlg002.murray:14.168#πῖνε, καὶ ἄλλα παρὲξ μεμνώμεθα, μηδέ με τούτων
urn:cts:greekLit:tlg0012.tlg002.murray:14.169#μίμνησκʼ· ἦ γὰρ θυμὸς ἐνὶ στήθεσσιν ἐμοῖσιν
urn:cts:greekLit:tlg0012.tlg002.murray:14.170#ἄχνυται,  ὁππότε τις μνήσῃ κεδνοῖο ἄνακτος.
urn:cts:greekLit:tlg0012.tlg002.murray:14.171#ἀλλʼ ἦ τοι ὅρκον μὲν ἐάσομεν, αὐτὰρ Ὀδυσσεὺς
urn:cts:greekLit:tlg0012.tlg002.murray:14.172#ἔλθοι ὅπως μιν ἐγώ γʼ ἐθέλω καὶ Πηνελόπεια
urn:cts:greekLit:tlg0012.tlg002.murray:14.173#Λαέρτης θʼ ὁ γέρων καὶ Τηλέμαχος θεοειδής.
urn:cts:greekLit:tlg0012.tlg002.murray:14.174#νῦν αὖ παιδὸς ἄλαστον ὀδύρομαι, ὃν τέκʼ Ὀδυσσεύς,
urn:cts:greekLit:tlg0012.tlg002.murray:14.175#Τηλεμάχου· τὸν ἐπεὶ θρέψαν θεοὶ ἔρνεϊ ἶσον,
urn:cts:greekLit:tlg0012.tlg002.murray:14.176#καί μιν ἔφην ἔσσεσθαι ἐν ἀνδράσιν οὔ τι χέρηα
urn:cts:greekLit:tlg0012.tlg002.murray:14.177#πατρὸς ἑοῖο φίλοιο, δέμας καὶ εἶδος ἀγητόν,
urn:cts:greekLit:tlg0012.tlg002.murray:14.178#τὸν δέ τις ἀθανάτων βλάψε φρένας ἔνδον ἐΐσας
urn:cts:greekLit:tlg0012.tlg002.murray:14.179#ἠέ τις ἀνθρώπων· ὁ δʼ ἔβη μετὰ πατρὸς ἀκουὴν
urn:cts:greekLit:tlg0012.tlg002.murray:14.180#ἐς Πύλον ἠγαθέην· τὸν δὲ μνηστῆρες ἀγαυοὶ
urn:cts:greekLit:tlg0012.tlg002.murray:14.181#οἴκαδʼ ἰόντα λοχῶσιν, ὅπως ἀπὸ φῦλον ὄληται
urn:cts:greekLit:tlg0012.tlg002.murray:14.182#νώνυμον ἐξ Ἰθάκης Ἀρκεισίου ἀντιθέοιο.
urn:cts:greekLit:tlg0012.tlg002.murray:14.183#ἀλλʼ ἦ τοι κεῖνον μὲν ἐάσομεν, ἤ κεν ἁλώῃ
urn:cts:greekLit:tlg0012.tlg002.murray:14.184#ἦ κε φύγῃ καί κέν οἱ ὑπέρσχῃ χεῖρα Κρονίων.
urn:cts:greekLit:tlg0012.tlg002.murray:14.185#ἀλλʼ ἄγε μοι σύ,  γεραιέ, τὰ σʼ αὐτοῦ κήδεʼ ἐνίσπες
urn:cts:greekLit:tlg0012.tlg002.murray:14.186#καί μοι τοῦτʼ ἀγόρευσον ἐτήτυμον, ὄφρʼ ἐῢ εἰδῶ·
urn:cts:greekLit:tlg0012.tlg002.murray:14.187#τίς πόθεν εἶς ἀνδρῶν; πόθι τοι πόλις ἠδὲ τοκῆες;
urn:cts:greekLit:tlg0012.tlg002.murray:14.188#ὁπποίης τʼ ἐπὶ νηὸς ἀφίκεο· πῶς δέ σε ναῦται
urn:cts:greekLit:tlg0012.tlg002.murray:14.189#ἤγαγον εἰς Ἰθάκην; τίνες ἔμμεναι εὐχετόωντο;
urn:cts:greekLit:tlg0012.tlg002.murray:14.190#οὐ μὲν γάρ τί σε πεζὸν ὀΐομαι ἐνθάδʼ ἱκέσθαι.
urn:cts:greekLit:tlg0012.tlg002.murray:14.191#τὸν δʼ ἀπαμειβόμενος προσέφη πολύμητις Ὀδυσσεύς
urn:cts:greekLit:tlg0012.tlg002.murray:14.192#τοιγὰρ ἐγώ τοι ταῦτα μάλʼ ἀτρεκέως ἀγορεύσω.
urn:cts:greekLit:tlg0012.tlg002.murray:14.193#εἴη μὲν νῦν νῶϊν ἐπὶ χρόνον ἠμὲν ἐδωδὴ
urn:cts:greekLit:tlg0012.tlg002.murray:14.194#ἠδὲ μέθυ γλυκερὸν κλισίης ἔντοσθεν ἐοῦσι,
urn:cts:greekLit:tlg0012.tlg002.murray:14.195#δαίνυσθαι ἀκέοντʼ,  ἄλλοι δʼ ἐπὶ ἔργον ἕποιεν·
urn:cts:greekLit:tlg0012.tlg002.murray:14.196#ῥηϊδίως κεν ἔπειτα καὶ εἰς ἐνιαυτὸν ἅπαντα
urn:cts:greekLit:tlg0012.tlg002.murray:14.197#οὔ τι διαπρήξαιμι λέγων ἐμὰ κήδεα θυμοῦ,
urn:cts:greekLit:tlg0012.tlg002.murray:14.198#ὅσσα γε δὴ ξύμπαντα θεῶν ἰότητι μόγησα.
urn:cts:greekLit:tlg0012.tlg002.murray:14.199#ἐκ μὲν Κρητάων γένος εὔχομαι εὐρειάων,
urn:cts:greekLit:tlg0012.tlg002.murray:14.200#ἀνέρος ἀφνειοῖο πάϊς· πολλοὶ δὲ καὶ ἄλλοι
urn:cts:greekLit:tlg0012.tlg002.murray:14.201#υἱέες ἐν μεγάρῳ ἠμὲν τράφεν ἠδʼ ἐγένοντο
urn:cts:greekLit:tlg0012.tlg002.murray:14.202#γνήσιοι ἐξ ἀλόχου· ἐμὲ δʼ ὠνητὴ τέκε μήτηρ
urn:cts:greekLit:tlg0012.tlg002.murray:14.203#παλλακίς, ἀλλά με ἶσον ἰθαιγενέεσσιν ἐτίμα
urn:cts:greekLit:tlg0012.tlg002.murray:14.204#Κάστωρ Ὑλακίδης, τοῦ ἐγὼ γένος εὔχομαι εἶναι
urn:cts:greekLit:tlg0012.tlg002.murray:14.205#ὃς τότʼ ἐνὶ Κρήτεσσι θεὸς ὣς τίετο δήμῳ
urn:cts:greekLit:tlg0012.tlg002.murray:14.206#ὄλβῳ τε πλούτῳ τε καὶ υἱάσι κυδαλίμοισιν.
urn:cts:greekLit:tlg0012.tlg002.murray:14.207#ἀλλʼ ἦ τοι τὸν κῆρες ἔβαν θανάτοιο φέρουσαι
urn:cts:greekLit:tlg0012.tlg002.murray:14.208#εἰς Ἀΐδαο δόμους· τοὶ δὲ ζωὴν ἐδάσαντο
urn:cts:greekLit:tlg0012.tlg002.murray:14.209#παῖδες ὑπέρθυμοι καὶ ἐπὶ κλήρους ἐβάλοντο,
urn:cts:greekLit:tlg0012.tlg002.murray:14.210#αὐτὰρ ἐμοὶ μάλα παῦρα δόσαν καὶ οἰκίʼ ἔνειμαν.
urn:cts:greekLit:tlg0012.tlg002.murray:14.211#ἠγαγόμην δὲ γυναῖκα πολυκλήρων ἀνθρώπων
urn:cts:greekLit:tlg0012.tlg002.murray:14.212#εἵνεκʼ ἐμῆς ἀρετῆς, ἐπεὶ οὐκ ἀποφώλιος ἦα
urn:cts:greekLit:tlg0012.tlg002.murray:14.213#οὐδὲ φυγοπτόλεμος· νῦν δʼ ἤδη πάντα λέλοιπεν
urn:cts:greekLit:tlg0012.tlg002.murray:14.214#ἀλλʼ ἔμπης καλάμην γέ σʼ ὀΐομαι εἰσορόωντα
urn:cts:greekLit:tlg0012.tlg002.murray:14.215#γιγνώσκειν· ἦ γάρ με δύη ἔχει ἤλιθα πολλή.
urn:cts:greekLit:tlg0012.tlg002.murray:14.216#ἦ μὲν δὴ θάρσος μοι Ἄρης τʼ ἔδοσαν καὶ Ἀθήνη
urn:cts:greekLit:tlg0012.tlg002.murray:14.217#καὶ ῥηξηνορίην· ὁπότε κρίνοιμι λόχονδε
urn:cts:greekLit:tlg0012.tlg002.murray:14.218#ἄνδρας ἀριστῆας, κακὰ δυσμενέεσσι φυτεύων,
urn:cts:greekLit:tlg0012.tlg002.murray:14.219#οὔ ποτέ μοι θάνατον προτιόσσετο θυμὸς ἀγήνωρ,
urn:cts:greekLit:tlg0012.tlg002.murray:14.220#ἀλλὰ πολὺ πρώτιστος ἐπάλμενος ἔγχει ἕλεσκον
urn:cts:greekLit:tlg0012.tlg002.murray:14.221#ἀνδρῶν δυσμενέων ὅ τέ μοι εἴξειε πόδεσσιν.
urn:cts:greekLit:tlg0012.tlg002.murray:14.222#τοῖος ἔα ἐν πολέμῳ· ἔργον δέ μοι οὐ φίλον ἔσκεν
urn:cts:greekLit:tlg0012.tlg002.murray:14.223#οὐδʼ οἰκωφελίη, ἥ τε τρέφει ἀγλαὰ τέκνα,
urn:cts:greekLit:tlg0012.tlg002.murray:14.224#ἀλλά μοι αἰεὶ νῆες ἐπήρετμοι φίλαι ἦσαν
urn:cts:greekLit:tlg0012.tlg002.murray:14.225#καὶ πόλεμοι καὶ ἄκοντες ἐΰξεστοι καὶ ὀϊστοί,
urn:cts:greekLit:tlg0012.tlg002.murray:14.226#λυγρά, τά τʼ ἄλλοισίν γε καταριγηλὰ πέλονται.
urn:cts:greekLit:tlg0012.tlg002.murray:14.227#αὐτὰρ ἐμοὶ τὰ φίλʼ ἔσκε τά που θεὸς ἐν φρεσὶ θῆκεν·
urn:cts:greekLit:tlg0012.tlg002.murray:14.228#ἄλλος γάρ τʼ ἄλλοισιν ἀνὴρ ἐπιτέρπεται ἔργοις.
urn:cts:greekLit:tlg0012.tlg002.murray:14.229#πρὶν μὲν γὰρ Τροίης ἐπιβήμεναι υἷας Ἀχαιῶν
urn:cts:greekLit:tlg0012.tlg002.murray:14.230#εἰνάκις ἀνδράσιν ἦρξα καὶ ὠκυπόροισι νέεσσιν
urn:cts:greekLit:tlg0012.tlg002.murray:14.231#ἄνδρας ἐς ἀλλοδαπούς, καί μοι μάλα τύγχανε πολλά.
urn:cts:greekLit:tlg0012.tlg002.murray:14.232#τῶν ἐξαιρεύμην μενοεικέα, πολλὰ δʼ ὀπίσσω
urn:cts:greekLit:tlg0012.tlg002.murray:14.233#λάγχανον· αἶψα δὲ οἶκος ὀφέλλετο, καί ῥα ἔπειτα
urn:cts:greekLit:tlg0012.tlg002.murray:14.234#δεινός τʼ αἰδοῖός τε μετὰ Κρήτεσσι τετύγμην.
urn:cts:greekLit:tlg0012.tlg002.murray:14.235#ἀλλʼ ὅτε δὴ τήν γε στυγερὴν ὁδὸν εὐρύοπα Ζεὺς
urn:cts:greekLit:tlg0012.tlg002.murray:14.236#ἐφράσαθʼ, ἣ πολλῶν ἀνδρῶν ὑπὸ γούνατʼ ἔλυσε,
urn:cts:greekLit:tlg0012.tlg002.murray:14.237#δὴ τότʼ ἔμʼ ἤνωγον καὶ ἀγακλυτὸν Ἰδομενῆα
urn:cts:greekLit:tlg0012.tlg002.murray:14.238#νήεσσʼ ἡγήσασθαι ἐς Ἴλιον· οὐδέ τι μῆχος
urn:cts:greekLit:tlg0012.tlg002.murray:14.239#ἦεν ἀνήνασθαι, χαλεπὴ δʼ ἔχε δήμου φῆμις.
urn:cts:greekLit:tlg0012.tlg002.murray:14.240#ἔνθα μὲν εἰνάετες πολεμίζομεν υἷες Ἀχαιῶν,
urn:cts:greekLit:tlg0012.tlg002.murray:14.241#τῷ δεκάτῳ δὲ πόλιν Πριάμου πέρσαντες ἔβημεν
urn:cts:greekLit:tlg0012.tlg002.murray:14.242#οἴκαδε σὺν νήεσσι, θεὸς δʼ ἐκέδασσεν Ἀχαιούς.
urn:cts:greekLit:tlg0012.tlg002.murray:14.243#αὐτὰρ ἐμοὶ δειλῷ κακὰ μήδετο μητίετα Ζεύς·
urn:cts:greekLit:tlg0012.tlg002.murray:14.244#μῆνα γὰρ οἶον ἔμεινα τεταρπόμενος τεκέεσσιν
urn:cts:greekLit:tlg0012.tlg002.murray:14.245#κουριδίῃ τʼ ἀλόχῳ καὶ κτήμασιν· αὐτὰρ ἔπειτα
urn:cts:greekLit:tlg0012.tlg002.murray:14.246#Αἴγυπτόνδε με θυμὸς ἀνώγει ναυτίλλεσθαι,
urn:cts:greekLit:tlg0012.tlg002.murray:14.247#νῆας ἐῢ στείλαντα σὺν ἀντιθέοις ἑτάροισιν.
urn:cts:greekLit:tlg0012.tlg002.murray:14.248#ἐννέα νῆας στεῖλα, θοῶς δʼ ἐσαγείρατο λαός.
urn:cts:greekLit:tlg0012.tlg002.murray:14.249#ἑξῆμαρ μὲν ἔπειτα ἐμοὶ ἐρίηρες ἑταῖροι
urn:cts:greekLit:tlg0012.tlg002.murray:14.250#δαίνυντʼ· αὐτὰρ ἐγὼν ἱερήϊα πολλὰ παρεῖχον
urn:cts:greekLit:tlg0012.tlg002.murray:14.251#θεοῖσίν τε ῥέζειν αὐτοῖσί τε δαῖτα πένεσθαι.
urn:cts:greekLit:tlg0012.tlg002.murray:14.252#ἑβδομάτῃ δʼ ἀναβάντες ἀπὸ Κρήτης εὐρείης
urn:cts:greekLit:tlg0012.tlg002.murray:14.253#ἐπλέομεν Βορέῃ ἀνέμῳ ἀκραέϊ καλῷ
urn:cts:greekLit:tlg0012.tlg002.murray:14.254#ῥηϊδίως, ὡς εἴ τε κατὰ ῥόον· οὐδέ τις οὖν μοι
urn:cts:greekLit:tlg0012.tlg002.murray:14.255#νηῶν πημάνθη,  ἀλλʼ ἀσκηθέες καὶ ἄνουσοι
urn:cts:greekLit:tlg0012.tlg002.murray:14.256#ἥμεθα, τὰς δʼ ἄνεμός τε κυβερνῆταί τʼ ἴθυνον.
urn:cts:greekLit:tlg0012.tlg002.murray:14.257#πεμπταῖοι δʼ Αἴγυπτον ἐϋρρείτην ἱκόμεσθα,
urn:cts:greekLit:tlg0012.tlg002.murray:14.258#στῆσα δʼ ἐν Αἰγύπτῳ ποταμῷ νέας ἀμφιελίσσας.
urn:cts:greekLit:tlg0012.tlg002.murray:14.259#ἔνθʼ ἦ τοι μὲν ἐγὼ κελόμην ἐρίηρας ἑταίρους
urn:cts:greekLit:tlg0012.tlg002.murray:14.260#αὐτοῦ πὰρ νήεσσι μένειν καὶ νῆας ἔρυσθαι,
urn:cts:greekLit:tlg0012.tlg002.murray:14.261#ὀπτῆρας δὲ κατὰ σκοπιὰς ὤτρυνα νέεσθαι·
urn:cts:greekLit:tlg0012.tlg002.murray:14.262#οἱ δʼ ὕβρει εἴξαντες, ἐπισπόμενοι μένεϊ σφῷ,
urn:cts:greekLit:tlg0012.tlg002.murray:14.263#αἶψα μάλʼ Αἰγυπτίων ἀνδρῶν περικαλλέας ἀγροὺς
urn:cts:greekLit:tlg0012.tlg002.murray:14.264#πόρθεον, ἐκ δὲ γυναῖκας ἄγον καὶ νήπια τέκνα,
urn:cts:greekLit:tlg0012.tlg002.murray:14.265#αὐτούς τʼ ἔκτεινον· τάχα δʼ ἐς πόλιν ἵκετʼ ἀϋτή.
urn:cts:greekLit:tlg0012.tlg002.murray:14.266#οἱ δὲ βοῆς ἀΐοντες ἅμʼ ἠοῖ φαινομένηφιν
urn:cts:greekLit:tlg0012.tlg002.murray:14.267#ἦλθον· πλῆτο δὲ πᾶν πεδίον πεζῶν τε καὶ ἵππων
urn:cts:greekLit:tlg0012.tlg002.murray:14.268#χαλκοῦ τε στεροπῆς· ἐν δὲ Ζεὺς τερπικέραυνος
urn:cts:greekLit:tlg0012.tlg002.murray:14.269#φύζαν ἐμοῖς ἑτάροισι κακὴν βάλεν, οὐδέ τις ἔτλη
urn:cts:greekLit:tlg0012.tlg002.murray:14.270#μεῖναι ἐναντίβιον· περὶ γὰρ κακὰ πάντοθεν ἔστη.
urn:cts:greekLit:tlg0012.tlg002.murray:14.271#ἔνθʼ ἡμέων πολλοὺς μὲν ἀπέκτανον ὀξέϊ χαλκῷ,
urn:cts:greekLit:tlg0012.tlg002.murray:14.272#τοὺς δʼ ἄναγον ζωούς, σφίσιν ἐργάζεσθαι ἀνάγκῃ.
urn:cts:greekLit:tlg0012.tlg002.murray:14.273#αὐτὰρ ἐμοὶ Ζεὺς αὐτὸς ἐνὶ φρεσὶν ὧδε νόημα
urn:cts:greekLit:tlg0012.tlg002.murray:14.274#ποίησʼ—ὡς ὄφελον θανέειν καὶ πότμον ἐπισπεῖν
urn:cts:greekLit:tlg0012.tlg002.murray:14.275#αὐτοῦ ἐν Αἰγύπτῳ· ἔτι γάρ νύ με πῆμʼ ὑπέδεκτο—
urn:cts:greekLit:tlg0012.tlg002.murray:14.276#αὐτίκʼ ἀπὸ κρατὸς κυνέην εὔτυκτον ἔθηκα
urn:cts:greekLit:tlg0012.tlg002.murray:14.277#καὶ σάκος ὤμοιϊν, δόρυ δʼ ἔκβαλον ἔκτοσε χειρός·
urn:cts:greekLit:tlg0012.tlg002.murray:14.278#αὐτὰρ ἐγὼ βασιλῆος ἐναντίον ἤλυθον ἵππων
urn:cts:greekLit:tlg0012.tlg002.murray:14.279#καὶ κύσα γούναθʼ ἑλών· ὁδʼ ἐρύσατο καί μʼ ἐλέησεν,
urn:cts:greekLit:tlg0012.tlg002.murray:14.280#ἐς δίφρον δέ μʼ ἕσας ἄγεν οἴκαδε δάκρυ χέοντα.
urn:cts:greekLit:tlg0012.tlg002.murray:14.281#ἦ μέν μοι μάλα πολλοὶ ἐπήϊσσον μελίῃσιν,
urn:cts:greekLit:tlg0012.tlg002.murray:14.282#ἱέμενοι κτεῖναι—δὴ γὰρ κεχολώατο λίην—
urn:cts:greekLit:tlg0012.tlg002.murray:14.283#ἀλλʼ ἀπὸ κεῖνος ἔρυκε, Διὸς δʼ ὠπίζετο μῆνιν
urn:cts:greekLit:tlg0012.tlg002.murray:14.284#ξεινίου, ὅς τε μάλιστα νεμεσσᾶται κακὰ ἔργα.
urn:cts:greekLit:tlg0012.tlg002.murray:14.285#ἔνθα μὲν ἑπτάετες μένον αὐτόθι,  πολλὰ δʼ ἄγειρα
urn:cts:greekLit:tlg0012.tlg002.murray:14.286#χρήματʼ ἀνʼ Αἰγυπτίους ἄνδρας· δίδοσαν γὰρ ἅπαντες.
urn:cts:greekLit:tlg0012.tlg002.murray:14.287#ἀλλʼ ὅτε δὴ ὄγδοόν μοι ἐπιπλόμενον ἔτος ἦλθεν,
urn:cts:greekLit:tlg0012.tlg002.murray:14.288#δὴ τότε Φοῖνιξ ἦλθεν ἀνὴρ ἀπατήλια εἰδώς,
urn:cts:greekLit:tlg0012.tlg002.murray:14.289#τρώκτης, ὃς δὴ πολλὰ κάκʼ ἀνθρώποισιν ἐώργει·
urn:cts:greekLit:tlg0012.tlg002.murray:14.290#ὅς μʼ ἄγε παρπεπιθὼν ᾗσι φρεσίν,  ὄφρʼ ἱκόμεσθα
urn:cts:greekLit:tlg0012.tlg002.murray:14.291#Φοινίκην, ὅθι τοῦ γε δόμοι καὶ κτήματʼ ἔκειτο.
urn:cts:greekLit:tlg0012.tlg002.murray:14.292#ἔνθα παρʼ αὐτῷ μεῖνα τελεσφόρον εἰς ἐνιαυτόν.
urn:cts:greekLit:tlg0012.tlg002.murray:14.293#ἀλλʼ ὅτε δὴ μῆνές τε καὶ ἡμέραι ἐξετελεῦντο
urn:cts:greekLit:tlg0012.tlg002.murray:14.294#ἄψ περιτελλομένου ἔτεος καὶ ἐπήλυθον ὧραι,
urn:cts:greekLit:tlg0012.tlg002.murray:14.295#ἐς Λιβύην μʼ ἐπὶ νηὸς ἐέσσατο ποντοπόροιο
urn:cts:greekLit:tlg0012.tlg002.murray:14.296#ψεύδεα βουλεύσας, ἵνα οἱ σὺν φόρτον ἄγοιμι,
urn:cts:greekLit:tlg0012.tlg002.murray:14.297#κεῖθι δέ μʼ ὡς περάσειε καὶ ἄσπετον ὦνον ἕλοιτο.
urn:cts:greekLit:tlg0012.tlg002.murray:14.298#τῷ ἑπόμην ἐπὶ νηός, ὀϊόμενός περ, ἀνάγκῃ.
urn:cts:greekLit:tlg0012.tlg002.murray:14.299#ἡ δʼ ἔθεεν Βορέῃ ἀνέμῳ ἀκραέϊ καλῷ,
urn:cts:greekLit:tlg0012.tlg002.murray:14.300#μέσσον ὑπὲρ Κρήτης· Ζεὺς δέ σφισι μήδετʼ ὄλεθρον.
urn:cts:greekLit:tlg0012.tlg002.murray:14.301#ἀλλʼ ὅτε δὴ Κρήτην μὲν ἐλείπομεν, οὐδέ τις ἄλλη
urn:cts:greekLit:tlg0012.tlg002.murray:14.302#φαίνετο γαιάων, ἀλλʼ οὐρανὸς ἠδὲ θάλασσα,
urn:cts:greekLit:tlg0012.tlg002.murray:14.303#δὴ τότε κυανέην νεφέλην ἔστησε Κρονίων
urn:cts:greekLit:tlg0012.tlg002.murray:14.304#νηὸς ὕπερ γλαφυρῆς, ἤχλυσε δὲ πόντος ὑπʼ αὐτῆς.
urn:cts:greekLit:tlg0012.tlg002.murray:14.305#Ζεὺς δʼ ἄμυδις βρόντησε καὶ ἔμβαλε νηῒ κεραυνόν·
urn:cts:greekLit:tlg0012.tlg002.murray:14.306#ἡ δʼ ἐλελίχθη πᾶσα Διὸς πληγεῖσα κεραυνῷ,
urn:cts:greekLit:tlg0012.tlg002.murray:14.307#ἐν δὲ θεείου πλῆτο· πέσον δʼ ἐκ νηὸς ἅπαντες.
urn:cts:greekLit:tlg0012.tlg002.murray:14.308#οἱ δὲ κορώνῃσιν ἴκελοι περὶ νῆα μέλαιναν
urn:cts:greekLit:tlg0012.tlg002.murray:14.309#κύμασιν ἐμφορέοντο· θεὸς δʼ ἀποαίνυτο νόστον.
urn:cts:greekLit:tlg0012.tlg002.murray:14.310#αὐτὰρ ἐμοὶ Ζεὺς αὐτός,  ἔχοντί περ ἄλγεα θυμῷ,
urn:cts:greekLit:tlg0012.tlg002.murray:14.311#ἱστὸν ἀμαιμάκετον νηὸς κυανοπρῴροιο
urn:cts:greekLit:tlg0012.tlg002.murray:14.312#ἐν χείρεσσιν ἔθηκεν, ὅπως ἔτι πῆμα φύγοιμι.
urn:cts:greekLit:tlg0012.tlg002.murray:14.313#τῷ ῥα περιπλεχθεὶς φερόμην ὀλοοῖς ἀνέμοισιν.
urn:cts:greekLit:tlg0012.tlg002.murray:14.314#ἐννῆμαρ φερόμην, δεκάτῃ δέ με νυκτὶ μελαίνῃ
urn:cts:greekLit:tlg0012.tlg002.murray:14.315#γαίῃ Θεσπρωτῶν πέλασεν μέγα κῦμα κυλίνδον.
urn:cts:greekLit:tlg0012.tlg002.murray:14.316#ἔνθα με Θεσπρωτῶν βασιλεὺς ἐκομίσσατο Φείδων
urn:cts:greekLit:tlg0012.tlg002.murray:14.317#ἥρως ἀπριάτην· τοῦ γὰρ φίλος υἱὸς ἐπελθὼν
urn:cts:greekLit:tlg0012.tlg002.murray:14.318#αἴθρῳ καὶ καμάτῳ δεδμημένον ἦγεν ἐς οἶκον,
urn:cts:greekLit:tlg0012.tlg002.murray:14.319#χειρὸς ἀναστήσας, ὄφρʼ ἵκετο δώματα πατρός·
urn:cts:greekLit:tlg0012.tlg002.murray:14.320#ἀμφὶ δέ με χλαῖνάν τε χιτῶνά τε εἵματα ἕσσεν.
urn:cts:greekLit:tlg0012.tlg002.murray:14.321#ἔνθʼ Ὀδυσῆος ἐγὼ πυθόμην· κεῖνος γὰρ ἔφασκε
urn:cts:greekLit:tlg0012.tlg002.murray:14.322#ξεινίσαι ἠδὲ φιλῆσαι ἰόντʼ ἐς πατρίδα γαῖαν,
urn:cts:greekLit:tlg0012.tlg002.murray:14.323#καί μοι κτήματʼ ἔδειξεν ὅσα ξυναγείρατʼ Ὀδυσσεύς,
urn:cts:greekLit:tlg0012.tlg002.murray:14.324#χαλκόν τε χρυσόν τε πολύκμητόν τε σίδηρον.
urn:cts:greekLit:tlg0012.tlg002.murray:14.325#καί νύ ἐς δεκάτην γενεὴν ἕτερόν γʼ ἔτι βόσκοι·
urn:cts:greekLit:tlg0012.tlg002.murray:14.326#τόσσα οἱ ἐν μεγάροις κειμήλια κεῖτο ἄνακτος.
urn:cts:greekLit:tlg0012.tlg002.murray:14.327#τὸν δʼ ἐς Δωδώνην φάτο βήμεναι, ὄφρα θεοῖο
urn:cts:greekLit:tlg0012.tlg002.murray:14.328#ἐκ δρυὸς ὑψικόμοιο Διὸς βουλὴν ἐπακούσαι,
urn:cts:greekLit:tlg0012.tlg002.murray:14.329#ὅππως νοστήσειʼ Ἰθάκης ἐς πίονα δῆμον
urn:cts:greekLit:tlg0012.tlg002.murray:14.330#ἤδη δὴν ἀπεών,  ἢ ἀμφαδὸν ἦε κρυφηδόν.
urn:cts:greekLit:tlg0012.tlg002.murray:14.331#ὤμοσε δὲ πρὸς ἔμʼ αὐτόν, ἀποσπένδων ἐνὶ οἴκῳ,
urn:cts:greekLit:tlg0012.tlg002.murray:14.332#νῆα κατειρύσθαι καὶ ἐπαρτέας ἔμμεν ἑταίρους,
urn:cts:greekLit:tlg0012.tlg002.murray:14.333#οἳ δή μιν πέμψουσι φίλην ἐς πατρίδα γαῖαν.
urn:cts:greekLit:tlg0012.tlg002.murray:14.334#ἀλλʼ ἐμὲ πρὶν ἀπέπεμψε· τύχησε γὰρ ἐρχομένη νηῦς
urn:cts:greekLit:tlg0012.tlg002.murray:14.335#ἀνδρῶν Θεσπρωτῶν ἐς Δουλίχιον πολύπυρον.
urn:cts:greekLit:tlg0012.tlg002.murray:14.336#ἔνθʼ ὅ γέ μʼ ἠνώγει πέμψαι βασιλῆϊ Ἀκάστῳ
urn:cts:greekLit:tlg0012.tlg002.murray:14.337#ἐνδυκέως· τοῖσιν δὲ κακὴ φρεσὶν ἥνδανε βουλὴ
urn:cts:greekLit:tlg0012.tlg002.murray:14.338#ἀμφʼ ἐμοί, ὄφρʼ ἔτι πάγχυ δύης ἐπὶ πῆμα γενοίμην.
urn:cts:greekLit:tlg0012.tlg002.murray:14.339#ἀλλʼ ὅτε γαίης πολλὸν ἀπέπλω ποντοπόρος νηῦς,
urn:cts:greekLit:tlg0012.tlg002.murray:14.340#αὐτίκα δούλιον ἦμαρ ἐμοὶ περιμηχανόωντο.
urn:cts:greekLit:tlg0012.tlg002.murray:14.341#ἐκ μέν με χλαῖνάν τε χιτῶνά τε εἵματʼ ἔδυσαν,
urn:cts:greekLit:tlg0012.tlg002.murray:14.342#ἀμφὶ δέ μοι ῥάκος ἄλλο κακὸν βάλον ἠδὲ χιτῶνα,
urn:cts:greekLit:tlg0012.tlg002.murray:14.343#ῥωγαλέα, τὰ καὶ αὐτὸς ἐν ὀφθαλμοῖσιν ὅρηαι·
urn:cts:greekLit:tlg0012.tlg002.murray:14.344#ἑσπέριοι δʼ Ἰθάκης εὐδειέλου ἔργʼ ἀφίκοντο.
urn:cts:greekLit:tlg0012.tlg002.murray:14.345#ἔνθʼ ἐμὲ μὲν κατέδησαν ἐϋσσέλμῳ ἐνὶ νηῒ
urn:cts:greekLit:tlg0012.tlg002.murray:14.346#ὅπλῳ ἐϋστρεφέϊ στερεῶς, αὐτοὶ δʼ ἀποβάντες
urn:cts:greekLit:tlg0012.tlg002.murray:14.347#ἐσσυμένως παρὰ θῖνα θαλάσσης δόρπον ἕλοντο.
urn:cts:greekLit:tlg0012.tlg002.murray:14.348#αὐτὰρ ἐμοὶ δεσμὸν μὲν ἀνέγναμψαν θεοὶ αὐτοὶ
urn:cts:greekLit:tlg0012.tlg002.murray:14.349#ῥηϊδίως· κεφαλῇ δὲ κατὰ ῥάκος ἀμφικαλύψας,
urn:cts:greekLit:tlg0012.tlg002.murray:14.350#ξεστὸν ἐφόλκαιον καταβὰς ἐπέλασσα θαλάσσῃ
urn:cts:greekLit:tlg0012.tlg002.murray:14.351#στῆθος, ἔπειτα δὲ χερσὶ διήρεσσʼ ἀμφοτέρῃσι
urn:cts:greekLit:tlg0012.tlg002.murray:14.352#νηχόμενος, μάλα δʼ ὦκα θύρηθʼ ἔα ἀμφὶς ἐκείνων.
urn:cts:greekLit:tlg0012.tlg002.murray:14.353#ἔνθʼ ἀναβάς, ὅθι τε δρίος ἦν πολυανθέος ὕλης,
urn:cts:greekLit:tlg0012.tlg002.murray:14.354#κείμην πεπτηώς. οἱ δὲ μεγάλα στενάχοντες
urn:cts:greekLit:tlg0012.tlg002.murray:14.355#φοίτων· ἀλλʼ οὐ γάρ σφιν ἐφαίνετο κέρδιον εἶναι
urn:cts:greekLit:tlg0012.tlg002.murray:14.356#μαίεσθαι προτέρω, τοὶ μὲν πάλιν αὖτις ἔβαινον
urn:cts:greekLit:tlg0012.tlg002.murray:14.357#νηὸς ἔπι γλαφυρῆς· ἐμὲ δʼ ἔκρυψαν θεοὶ αὐτοὶ
urn:cts:greekLit:tlg0012.tlg002.murray:14.358#ῥηϊδίως, καί με σταθμῷ ἐπέλασσαν ἄγοντες
urn:cts:greekLit:tlg0012.tlg002.murray:14.359#ἀνδρὸς ἐπισταμένου· ἔτι γάρ νύ μοι αἶσα βιῶναι.
urn:cts:greekLit:tlg0012.tlg002.murray:14.360#τὸν δʼ ἀπαμειβόμενος προσέφης,  Εὔμαιε συβῶτα·
urn:cts:greekLit:tlg0012.tlg002.murray:14.361#ἆ δειλὲ ξείνων, ἦ μοι μάλα θυμὸν ὄρινας
urn:cts:greekLit:tlg0012.tlg002.murray:14.362#ταῦτα ἕκαστα λέγων, ὅσα δὴ πάθες ἠδʼ ὅσʼ ἀλήθης.
urn:cts:greekLit:tlg0012.tlg002.murray:14.363#ἀλλὰ τά γʼ οὐ κατὰ κόσμον ὀΐομαι, οὐδέ με πείσεις
urn:cts:greekLit:tlg0012.tlg002.murray:14.364#εἰπὼν ἀμφʼ Ὀδυσῆϊ· τί σε χρὴ τοῖον ἐόντα
urn:cts:greekLit:tlg0012.tlg002.murray:14.365#μαψιδίως ψεύδεσθαι;  ἐγὼ δʼ εὖ οἶδα καὶ αὐτὸς
urn:cts:greekLit:tlg0012.tlg002.murray:14.366#νόστον ἐμοῖο ἄνακτος, ὅ τʼ ἤχθετο πᾶσι θεοῖσι
urn:cts:greekLit:tlg0012.tlg002.murray:14.367#πάγχυ μάλʼ, ὅττι μιν οὔ τι μετὰ Τρώεσσι δάμασσαν
urn:cts:greekLit:tlg0012.tlg002.murray:14.368#ἠὲ φίλων ἐν χερσίν, ἐπεὶ πόλεμον τολύπευσε.
urn:cts:greekLit:tlg0012.tlg002.murray:14.369#τῷ κέν οἱ τύμβον μὲν ἐποίησαν Παναχαιοί,
urn:cts:greekLit:tlg0012.tlg002.murray:14.370#ἠδέ κε καὶ ᾧ παιδὶ μέγα κλέος ἤρατʼ ὀπίσσω
urn:cts:greekLit:tlg0012.tlg002.murray:14.371#νῦν δέ μιν ἀκλειῶς ἅρπυιαι ἀνηρείψαντο.
urn:cts:greekLit:tlg0012.tlg002.murray:14.372#αὐτὰρ ἐγὼ παρʼ ὕεσσιν ἀπότροπος· οὐδὲ πόλινδε
urn:cts:greekLit:tlg0012.tlg002.murray:14.373#ἔρχομαι, εἰ μή πού τι περίφρων Πηνελόπεια
urn:cts:greekLit:tlg0012.tlg002.murray:14.374#ἐλθέμεν ὀτρύνῃσιν, ὅτʼ ἀγγελίη ποθὲν ἔλθῃ.
urn:cts:greekLit:tlg0012.tlg002.murray:14.375#ἀλλʼ οἱ μὲν τὰ ἕκαστα παρήμενοι ἐξερέουσιν,
urn:cts:greekLit:tlg0012.tlg002.murray:14.376#ἠμὲν οἳ ἄχνυνται δὴν οἰχομένοιο ἄνακτος,
urn:cts:greekLit:tlg0012.tlg002.murray:14.377#ἠδʼ οἳ χαίρουσιν βίοτον νήποινον ἔδοντες·
urn:cts:greekLit:tlg0012.tlg002.murray:14.378#ἀλλʼ ἐμοὶ οὐ φίλον ἐστὶ μεταλλῆσαι καὶ ἐρέσθαι,
urn:cts:greekLit:tlg0012.tlg002.murray:14.379#ἐξ οὗ δή μʼ Αἰτωλὸς ἀνὴρ ἐξήπαφε μύθῳ,
urn:cts:greekLit:tlg0012.tlg002.murray:14.380#ὅς ῥʼ ἄνδρα κτείνας,  πολλὴν ἐπὶ γαῖαν ἀληθείς,
urn:cts:greekLit:tlg0012.tlg002.murray:14.381#ἦλθεν ἐμὰ πρὸς δώματʼ· ἐγὼ δέ μιν ἀμφαγάπαζον.
urn:cts:greekLit:tlg0012.tlg002.murray:14.382#φῆ δέ μιν ἐν Κρήτεσσι παρʼ Ἰδομενῆϊ ἰδέσθαι
urn:cts:greekLit:tlg0012.tlg002.murray:14.383#νῆας ἀκειόμενον, τάς οἱ ξυνέαξαν ἄελλαι·
urn:cts:greekLit:tlg0012.tlg002.murray:14.384#καὶ φάτʼ ἐλεύσεσθαι ἢ ἐς θέρος ἢ ἐς ὀπώρην,
urn:cts:greekLit:tlg0012.tlg002.murray:14.385#πολλὰ χρήματʼ ἄγοντα,  σὺν ἀντιθέοις ἑτάροισι.
urn:cts:greekLit:tlg0012.tlg002.murray:14.386#καὶ σύ, γέρον πολυπενθές, ἐπεί σέ μοι ἤγαγε δαίμων,
urn:cts:greekLit:tlg0012.tlg002.murray:14.387#μήτε τί μοι ψεύδεσσι χαρίζεο μήτε τι θέλγε·
urn:cts:greekLit:tlg0012.tlg002.murray:14.388#οὐ γὰρ τοὔνεκʼ ἐγώ σʼ αἰδέσσομαι οὐδὲ φιλήσω,
urn:cts:greekLit:tlg0012.tlg002.murray:14.389#ἀλλὰ Δία ξένιον δείσας αὐτόν τʼ ἐλεαίρων.
urn:cts:greekLit:tlg0012.tlg002.murray:14.390#τὸν δʼ ἀπαμειβόμενος προσέφη πολύμητις Ὀδυσσεύς
urn:cts:greekLit:tlg0012.tlg002.murray:14.391#ἦ μάλα τίς τοι θυμὸς ἐνὶ στήθεσσιν ἄπιστος,
urn:cts:greekLit:tlg0012.tlg002.murray:14.392#οἷόν σʼ οὐδʼ ὀμόσας περ ἐπήγαγον οὐδέ σε πείθω.
urn:cts:greekLit:tlg0012.tlg002.murray:14.393#ἀλλʼ ἄγε νῦν ῥήτρην ποιησόμεθʼ· αὐτὰρ ὄπισθε
urn:cts:greekLit:tlg0012.tlg002.murray:14.394#μάρτυροι ἀμφοτέροισι θεοί, τοὶ Ὄλυμπον ἔχουσιν.
urn:cts:greekLit:tlg0012.tlg002.murray:14.395#εἰ μέν κεν νοστήσῃ ἄναξ τεὸς ἐς τόδε δῶμα,
urn:cts:greekLit:tlg0012.tlg002.murray:14.396#ἕσσας με χλαῖνάν τε χιτῶνά τε εἵματα πέμψαι
urn:cts:greekLit:tlg0012.tlg002.murray:14.397#Δουλίχιόνδʼ ἰέναι, ὅθι μοι φίλον ἔπλετο θυμῷ·
urn:cts:greekLit:tlg0012.tlg002.murray:14.398#εἰ δέ κε μὴ ἔλθῃσιν ἄναξ τεὸς ὡς ἀγορεύω,
urn:cts:greekLit:tlg0012.tlg002.murray:14.399#δμῶας ἐπισσεύας βαλέειν μεγάλης κατὰ πέτρης,
urn:cts:greekLit:tlg0012.tlg002.murray:14.400#ὄφρα καὶ ἄλλος πτωχὸς ἀλεύεται ἠπεροπεύειν.
urn:cts:greekLit:tlg0012.tlg002.murray:14.401#τὸν δʼ ἀπαμειβόμενος προσεφώνεε δῖος ὑφορβός·
urn:cts:greekLit:tlg0012.tlg002.murray:14.402#ξεῖνʼ, οὕτω γάρ κέν μοι ἐϋκλείη τʼ ἀρετή τε
urn:cts:greekLit:tlg0012.tlg002.murray:14.403#εἴη ἐπʼ ἀνθρώπους ἅμα τʼ αὐτίκα καὶ μετέπειτα,
urn:cts:greekLit:tlg0012.tlg002.murray:14.404#ὅς σʼ ἐπεὶ ἐς κλισίην ἄγαγον καὶ ξείνια δῶκα,
urn:cts:greekLit:tlg0012.tlg002.murray:14.405#αὖτις δὲ κτείναιμι φίλον τʼ ἀπὸ θυμὸν ἑλοίμην·
urn:cts:greekLit:tlg0012.tlg002.murray:14.406#πρόφρων κεν δὴ ἔπειτα Δία Κρονίωνα λιτοίμην.
urn:cts:greekLit:tlg0012.tlg002.murray:14.407#νῦν δʼ ὥρη δόρποιο· τάχιστά μοι ἔνδον ἑταῖροι
urn:cts:greekLit:tlg0012.tlg002.murray:14.408#εἶεν, ἵνʼ ἐν κλισίῃ λαρὸν τετυκοίμεθα δόρπον.
urn:cts:greekLit:tlg0012.tlg002.murray:14.409#ὣς οἱ μὲν τοιαῦτα πρὸς ἀλλήλους ἀγόρευον,
urn:cts:greekLit:tlg0012.tlg002.murray:14.410#ἀγχίμολον δὲ σύες τε καὶ ἀνέρες ἦλθον ὑφορβοί.
urn:cts:greekLit:tlg0012.tlg002.murray:14.411#τὰς μὲν ἄρα ἔρξαν κατὰ ἤθεα κοιμηθῆναι,
urn:cts:greekLit:tlg0012.tlg002.murray:14.412#κλαγγὴ δʼ ἄσπετος ὦρτο συῶν αὐλιζομενάων
urn:cts:greekLit:tlg0012.tlg002.murray:14.413#αὐτὰρ ὁ οἷς ἑτάροισιν ἐκέκλετο δῖος ὑφορβός·
urn:cts:greekLit:tlg0012.tlg002.murray:14.414#ἄξεθʼ ὑῶν τὸν ἄριστον, ἵνα ξείνῳ ἱερεύσω
urn:cts:greekLit:tlg0012.tlg002.murray:14.415#τηλεδαπῷ· πρὸς δʼ αὐτοὶ ὀνησόμεθʼ,  οἵ περ ὀϊζὺν
urn:cts:greekLit:tlg0012.tlg002.murray:14.416#δὴν ἔχομεν πάσχοντες ὑῶν ἕνεκʼ ἀργιοδόντων·
urn:cts:greekLit:tlg0012.tlg002.murray:14.417#ἄλλοι δʼ ἡμέτερον κάματον νήποινον ἔδουσιν.
urn:cts:greekLit:tlg0012.tlg002.murray:14.418#ὣς ἄρα φωνήσας κέασε ξύλα νηλέϊ χαλκῷ,
urn:cts:greekLit:tlg0012.tlg002.murray:14.419#οἱ δʼ ὗν εἰσῆγον μάλα πίονα πενταέτηρον.
urn:cts:greekLit:tlg0012.tlg002.murray:14.420#τὸν μὲν ἔπειτʼ ἔστησαν ἐπʼ ἐσχάρῃ· οὐδὲ συβώτης
urn:cts:greekLit:tlg0012.tlg002.murray:14.421#λήθετʼ ἄρʼ ἀθανάτων· φρεσὶ γὰρ κέχρητʼ ἀγαθῇσιν·
urn:cts:greekLit:tlg0012.tlg002.murray:14.422#ἀλλʼ ὅγʼ ἀπαρχόμενος κεφαλῆς τρίχας ἐν πυρὶ βάλλεν
urn:cts:greekLit:tlg0012.tlg002.murray:14.423#ἀργιόδοντος ὑός, καὶ ἐπεύχετο πᾶσι θεοῖσιν
urn:cts:greekLit:tlg0012.tlg002.murray:14.424#νοστῆσαι Ὀδυσῆα πολύφρονα ὅνδε δόμονδε.
urn:cts:greekLit:tlg0012.tlg002.murray:14.425#κόψε δʼ ἀνασχόμενος σχίζῃ δρυός,  ἣν λίπε κείων·
urn:cts:greekLit:tlg0012.tlg002.murray:14.426#τὸν δʼ ἔλιπε ψυχή. τοὶ δʼ ἔσφαξάν τε καὶ εὗσαν·
urn:cts:greekLit:tlg0012.tlg002.murray:14.427#αἶψα δέ μιν διέχευαν· ὁ δʼ ὠμοθετεῖτο συβώτης,
urn:cts:greekLit:tlg0012.tlg002.murray:14.428#πάντων ἀρχόμενος μελέων, ἐς πίονα δημόν,
urn:cts:greekLit:tlg0012.tlg002.murray:14.429#καὶ τὰ μὲν ἐν πυρὶ βάλλε, παλύνας ἀλφίτου ἀκτῇ,
urn:cts:greekLit:tlg0012.tlg002.murray:14.430#μίστυλλόν τʼ ἄρα τἆλλα καὶ ἀμφʼ ὀβελοῖσιν ἔπειραν,
urn:cts:greekLit:tlg0012.tlg002.murray:14.431#ὤπτησάν τε περιφραδέως ἐρύσαντό τε πάντα,
urn:cts:greekLit:tlg0012.tlg002.murray:14.432#βάλλον δʼ εἰν ἐλεοῖσιν ἀολλέα· ἂν δὲ συβώτης
urn:cts:greekLit:tlg0012.tlg002.murray:14.433#ἵστατο δαιτρεύσων· περὶ γὰρ φρεσὶν αἴσιμα ᾔδη.
urn:cts:greekLit:tlg0012.tlg002.murray:14.434#καὶ τὰ μὲν ἕπταχα πάντα διεμοιρᾶτο δαΐζων·
urn:cts:greekLit:tlg0012.tlg002.murray:14.435#τὴν μὲν ἴαν νύμφῃσι καὶ Ἑρμῇ,  Μαιάδος υἱεῖ,
urn:cts:greekLit:tlg0012.tlg002.murray:14.436#θῆκεν ἐπευξάμενος, τὰς δʼ ἄλλας νεῖμεν ἑκάστῳ·
urn:cts:greekLit:tlg0012.tlg002.murray:14.437#νώτοισιν δʼ Ὀδυσῆα διηνεκέεσσι γέραιρεν
urn:cts:greekLit:tlg0012.tlg002.murray:14.438#ἀργιόδοντος ὑός, κύδαινε δὲ θυμὸν ἄνακτος·
urn:cts:greekLit:tlg0012.tlg002.murray:14.439#καί μιν φωνήσας προσέφη πολύμητις Ὀδυσσεύς·
urn:cts:greekLit:tlg0012.tlg002.murray:14.440#αἴθʼ οὕτως,  Εὔμαιε, φίλος Διὶ πατρὶ γένοιο
urn:cts:greekLit:tlg0012.tlg002.murray:14.441#ὡς ἐμοί, ὅττι τε τοῖον ἐόντʼ ἀγαθοῖσι γεραίρεις.
urn:cts:greekLit:tlg0012.tlg002.murray:14.442#τὸν δʼ ἀπαμειβόμενος προσέφης, Εὔμαιε συβῶτα·
urn:cts:greekLit:tlg0012.tlg002.murray:14.443#ἔσθιε, δαιμόνιε ξείνων, καὶ τέρπεο τοῖσδε,
urn:cts:greekLit:tlg0012.tlg002.murray:14.444#οἷα πάρεστι· θεὸς δὲ τὸ μὲν δώσει, τὸ δʼ ἐάσει,
urn:cts:greekLit:tlg0012.tlg002.murray:14.445#ὅττι κεν ᾧ θυμῷ ἐθέλῃ· δύναται γὰρ ἅπαντα.
urn:cts:greekLit:tlg0012.tlg002.murray:14.446#ἦ ῥα καὶ ἄργματα θῦσε θεοῖς αἰειγενέτῃσι,
urn:cts:greekLit:tlg0012.tlg002.murray:14.447#σπείσας δʼ αἴθοπα οἶνον Ὀδυσσῆϊ πτολιπόρθῳ
urn:cts:greekLit:tlg0012.tlg002.murray:14.448#ἐν χείρεσσιν ἔθηκεν· ὁ δʼ ἕζετο ᾗ παρὰ μοίρῃ.
urn:cts:greekLit:tlg0012.tlg002.murray:14.449#σῖτον δέ σφιν ἔνειμε Μεσαύλιος, ὅν ῥα συβώτης
urn:cts:greekLit:tlg0012.tlg002.murray:14.450#αὐτὸς κτήσατο οἶος ἀποιχομένοιο ἄνακτος,
urn:cts:greekLit:tlg0012.tlg002.murray:14.451#νόσφιν δεσποίνης καὶ Λαέρταο γέροντος·
urn:cts:greekLit:tlg0012.tlg002.murray:14.452#πὰρ δʼ ἄρα μιν Ταφίων πρίατο κτεάτεσσιν ἑοῖσιν.
urn:cts:greekLit:tlg0012.tlg002.murray:14.453#οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.
urn:cts:greekLit:tlg0012.tlg002.murray:14.454#αὐτὰρ ἐπεὶ πόσιος καὶ ἐδητύος ἐξ ἔρον ἕντο,
urn:cts:greekLit:tlg0012.tlg002.murray:14.455#σῖτον μέν σφιν ἀφεῖλε Μεσαύλιος,  οἱ δʼ ἐπὶ κοῖτον
urn:cts:greekLit:tlg0012.tlg002.murray:14.456#σίτου καὶ κρειῶν κεκορημένοι ἐσσεύοντο.
urn:cts:greekLit:tlg0012.tlg002.murray:14.457#νὺξ δʼ ἄρʼ ἐπῆλθε κακὴ σκοτομήνιος, ὗε δʼ ἄρα Ζεὺς
urn:cts:greekLit:tlg0012.tlg002.murray:14.458#πάννυχος, αὐτὰρ ἄη Ζέφυρος μέγας αἰὲν ἔφυδρος.
urn:cts:greekLit:tlg0012.tlg002.murray:14.459#τοῖς δʼ Ὀδυσεὺς μετέειπε, συβώτεω πειρητίζων,
urn:cts:greekLit:tlg0012.tlg002.murray:14.460#εἴ πώς οἱ ἐκδὺς χλαῖναν πόροι,  ἤ τινʼ ἑταίρων
urn:cts:greekLit:tlg0012.tlg002.murray:14.461#ἄλλον ἐποτρύνειεν, ἐπεί ἑο κήδετο λίην·
urn:cts:greekLit:tlg0012.tlg002.murray:14.462#κέκλυθι νῦν, Εὔμαιε καὶ ἄλλοι πάντες ἑταῖροι,
urn:cts:greekLit:tlg0012.tlg002.murray:14.463#εὐξάμενός τι ἔπος ἐρέω· οἶνος γὰρ ἀνώγει
urn:cts:greekLit:tlg0012.tlg002.murray:14.464#ἠλεός, ὅς τʼ ἐφέηκε πολύφρονά περ μάλʼ ἀεῖσαι
urn:cts:greekLit:tlg0012.tlg002.murray:14.465#καί θʼ ἁπαλὸν γελάσαι, καί τʼ ὀρχήσασθαι ἀνῆκε,
urn:cts:greekLit:tlg0012.tlg002.murray:14.466#καί τι ἔπος προέηκεν ὅ περ τʼ ἄρρητον ἄμεινον.
urn:cts:greekLit:tlg0012.tlg002.murray:14.467#ἀλλʼ ἐπεὶ οὖν τὸ πρῶτον ἀνέκραγον, οὐκ ἐπικεύσω.
urn:cts:greekLit:tlg0012.tlg002.murray:14.468#εἴθʼ ὣς ἡβώοιμι βίη τέ μοι ἔμπεδος εἴη,
urn:cts:greekLit:tlg0012.tlg002.murray:14.469#ὡς ὅθʼ ὑπὸ Τροίην λόχον ἤγομεν ἀρτύναντες.
urn:cts:greekLit:tlg0012.tlg002.murray:14.470#ἡγείσθην δʼ Ὀδυσεύς τε καὶ Ἀτρεΐδης Μενέλαος,
urn:cts:greekLit:tlg0012.tlg002.murray:14.471#τοῖσι δʼ ἅμα τρίτος ἄρχον ἐγών· αὐτοὶ γὰρ ἄνωγον.
urn:cts:greekLit:tlg0012.tlg002.murray:14.472#ἀλλʼ ὅτε δή ῥʼ ἱκόμεσθα ποτὶ πτόλιν αἰπύ τε τεῖχος,
urn:cts:greekLit:tlg0012.tlg002.murray:14.473#ἡμεῖς μὲν περὶ ἄστυ κατὰ ῥωπήϊα πυκνά,
urn:cts:greekLit:tlg0012.tlg002.murray:14.474#ἂν δόνακας καὶ ἕλος, ὑπὸ τεύχεσι πεπτηῶτες
urn:cts:greekLit:tlg0012.tlg002.murray:14.475#κείμεθα.  νὺξ δʼ ἄρʼ ἐπῆλθε κακὴ Βορέαο πεσόντος,
urn:cts:greekLit:tlg0012.tlg002.murray:14.476#πηγυλίς· αὐτὰρ ὕπερθε χιὼν γένετʼ ἠΰτε πάχνη,
urn:cts:greekLit:tlg0012.tlg002.murray:14.477#ψυχρή, καὶ σακέεσσι περιτρέφετο κρύσταλλος.
urn:cts:greekLit:tlg0012.tlg002.murray:14.478#ἔνθʼ ἄλλοι πάντες χλαίνας ἔχον ἠδὲ χιτῶνας,
urn:cts:greekLit:tlg0012.tlg002.murray:14.479#εὗδον δʼ εὔκηλοι, σάκεσιν εἰλυμένοι ὤμους·
urn:cts:greekLit:tlg0012.tlg002.murray:14.480#αὐτὰρ ἐγὼ χλαῖναν μὲν ἰὼν ἑτάροισιν ἔλειπον
urn:cts:greekLit:tlg0012.tlg002.murray:14.481#ἀφραδίῃς, ἐπεὶ οὐκ ἐφάμην ῥιγωσέμεν ἔμπης,
urn:cts:greekLit:tlg0012.tlg002.murray:14.482#ἀλλʼ ἑπόμην σάκος οἶον ἔχων καὶ ζῶμα φαεινόν.
urn:cts:greekLit:tlg0012.tlg002.murray:14.483#ἀλλʼ ὅτε δὴ τρίχα νυκτὸς ἔην, μετὰ δʼ ἄστρα βεβήκει,
urn:cts:greekLit:tlg0012.tlg002.murray:14.484#καὶ τότʼ ἐγὼν Ὀδυσῆα προσηύδων ἐγγὺς ἐόντα
urn:cts:greekLit:tlg0012.tlg002.murray:14.485#ἀγκῶνι νύξας· ὁ δʼ ἄρʼ ἐμμαπέως ὑπάκουσε·
urn:cts:greekLit:tlg0012.tlg002.murray:14.486#διογενὲς Λαερτιάδη, πολυμήχανʼ Ὀδυσσεῦ,
urn:cts:greekLit:tlg0012.tlg002.murray:14.487#οὔ τοι ἔτι ζωοῖσι μετέσσομαι, ἀλλά με χεῖμα
urn:cts:greekLit:tlg0012.tlg002.murray:14.488#δάμναται· οὐ γὰρ ἔχω χλαῖναν· παρά μʼ ἤπαφε δαίμων
urn:cts:greekLit:tlg0012.tlg002.murray:14.489#οἰοχίτωνʼ ἔμεναι· νῦν δʼ οὐκέτι φυκτὰ πέλονται.
urn:cts:greekLit:tlg0012.tlg002.murray:14.490#ὣς ἐφάμην,  ὁ δʼ ἔπειτα νόον σχέθε τόνδʼ ἐνὶ θυμῷ,
urn:cts:greekLit:tlg0012.tlg002.murray:14.491#οἷος κεῖνος ἔην βουλευέμεν ἠδὲ μάχεσθαι·
urn:cts:greekLit:tlg0012.tlg002.murray:14.492#φθεγξάμενος δʼ ὀλίγῃ ὀπί με πρὸς μῦθον ἔειπε·
urn:cts:greekLit:tlg0012.tlg002.murray:14.493#σίγα νῦν, μή τίς σευ Ἀχαιῶν ἄλλος ἀκούσῃ.
urn:cts:greekLit:tlg0012.tlg002.murray:14.494#ἦ καὶ ἐπʼ ἀγκῶνος κεφαλὴν σχέθεν εἶπέ τε μῦθον·
urn:cts:greekLit:tlg0012.tlg002.murray:14.495#κλῦτε,  φίλοι· θεῖός μοι ἐνύπνιον ἦλθεν ὄνειρος.
urn:cts:greekLit:tlg0012.tlg002.murray:14.496#λίην γὰρ νηῶν ἑκὰς ἤλθομεν· ἀλλά τις εἴη
urn:cts:greekLit:tlg0012.tlg002.murray:14.497#εἰπεῖν Ἀτρεΐδῃ Ἀγαμέμνονι, ποιμένι λαῶν,
urn:cts:greekLit:tlg0012.tlg002.murray:14.498#εἰ πλέονας παρὰ ναῦφιν ἐποτρύνειε νέεσθαι.
urn:cts:greekLit:tlg0012.tlg002.murray:14.499#ὣς ἔφατʼ, ὦρτο δʼ ἔπειτα Θόας, Ἀνδραίμονος υἱός,
urn:cts:greekLit:tlg0012.tlg002.murray:14.500#καρπαλίμως,  ἀπὸ δὲ χλαῖναν θέτο φοινικόεσσαν,
urn:cts:greekLit:tlg0012.tlg002.murray:14.501#βῆ δὲ θέειν ἐπὶ νῆας· ἐγὼ δʼ ἐνὶ εἵματι κείνου
urn:cts:greekLit:tlg0012.tlg002.murray:14.502#κείμην ἀσπασίως, φάε δὲ χρυσόθρονος Ἠώς.
urn:cts:greekLit:tlg0012.tlg002.murray:14.503#ὣς νῦν ἡβώοιμι βίη τέ μοι ἔμπεδος εἴη·
urn:cts:greekLit:tlg0012.tlg002.murray:14.504#δοίη κέν τις χλαῖναν ἐνὶ σταθμοῖσι συφορβῶν,
urn:cts:greekLit:tlg0012.tlg002.murray:14.505#ἀμφότερον,  φιλότητι καὶ αἰδοῖ φωτὸς ἑῆος·
urn:cts:greekLit:tlg0012.tlg002.murray:14.506#νῦν δέ μʼ ἀτιμάζουσι κακὰ χροῒ εἵματʼ ἔχοντα.
urn:cts:greekLit:tlg0012.tlg002.murray:14.507#τὸν δʼ ἀπαμειβόμενος προσέφης, Εὔμαιε συβῶτα·
urn:cts:greekLit:tlg0012.tlg002.murray:14.508#ὦ γέρον, αἶνος μέν τοι ἀμύμων, ὃν κατέλεξας,
urn:cts:greekLit:tlg0012.tlg002.murray:14.509#οὐδέ τί πω παρὰ μοῖραν ἔπος νηκερδὲς ἔειπες·
urn:cts:greekLit:tlg0012.tlg002.murray:14.510#τῷ οὔτʼ ἐσθῆτος δευήσεαι οὔτε τευ ἄλλου,
urn:cts:greekLit:tlg0012.tlg002.murray:14.511#ὧν ἐπέοιχʼ ἱκέτην ταλαπείριον ἀντιάσαντα,
urn:cts:greekLit:tlg0012.tlg002.murray:14.512#νῦν· ἀτὰρ ἠῶθέν γε τὰ σὰ ῥάκεα δνοπαλίξεις.
urn:cts:greekLit:tlg0012.tlg002.murray:14.513#οὐ γὰρ πολλαὶ χλαῖναι ἐπημοιβοί τε χιτῶνες
urn:cts:greekLit:tlg0012.tlg002.murray:14.514#ἐνθάδε ἕννυσθαι, μία δʼ οἴη φωτὶ ἑκάστῳ.
urn:cts:greekLit:tlg0012.tlg002.murray:14.515#αὐτὰρ ἐπὴν ἔλθῃσιν Ὀδυσσῆος φίλος υἱός,
urn:cts:greekLit:tlg0012.tlg002.murray:14.516#αὐτός τοι χλαῖνάν τε χιτῶνά τε εἵματα δώσει,
urn:cts:greekLit:tlg0012.tlg002.murray:14.517#πέμψει δʼ ὅππῃ σε κραδίη θυμός τε κελεύει.
urn:cts:greekLit:tlg0012.tlg002.murray:14.518#ὣς εἰπὼν ἀνόρουσε, τίθει δʼ ἄρα οἱ πυρὸς ἐγγὺς
urn:cts:greekLit:tlg0012.tlg002.murray:14.519#εὐνήν, ἐν δʼ ὀΐων τε καὶ αἰγῶν δέρματʼ ἔβαλλεν.
urn:cts:greekLit:tlg0012.tlg002.murray:14.520#ἔνθʼ Ὀδυσεὺς κατέλεκτʼ· ἐπὶ δὲ χλαῖναν βάλεν αὐτῷ
urn:cts:greekLit:tlg0012.tlg002.murray:14.521#πυκνὴν καὶ μεγάλην, ἥ οἱ παρεκέσκετʼ ἀμοιβάς,
urn:cts:greekLit:tlg0012.tlg002.murray:14.522#ἕννυσθαι ὅτε τις χειμὼν ἔκπαγλος ὄροιτο.
urn:cts:greekLit:tlg0012.tlg002.murray:14.523#ὣς ὁ μὲν ἔνθʼ Ὀδυσεὺς κοιμήσατο, τοὶ δὲ παρʼ αὐτὸν
urn:cts:greekLit:tlg0012.tlg002.murray:14.524#ἄνδρες κοιμήσαντο νεηνίαι· οὐδὲ συβώτῃ
urn:cts:greekLit:tlg0012.tlg002.murray:14.525#ἥνδανεν αὐτόθι κοῖτος,  ὑῶν ἄπο κοιμηθῆναι,
urn:cts:greekLit:tlg0012.tlg002.murray:14.526#ἀλλʼ ὅ γʼ ἄρʼ ἔξω ἰὼν ὡπλίζετο· χαῖρε δʼ Ὀδυσσεύς,
urn:cts:greekLit:tlg0012.tlg002.murray:14.527#ὅττι ῥά οἱ βιότου περικήδετο νόσφιν ἐόντος.
urn:cts:greekLit:tlg0012.tlg002.murray:14.528#πρῶτον μὲν ξίφος ὀξὺ περὶ στιβαροῖς βάλετʼ ὤμοις,
urn:cts:greekLit:tlg0012.tlg002.murray:14.529#ἀμφὶ δὲ χλαῖναν ἑέσσατʼ ἀλεξάνεμον, μάλα πυκνήν,
urn:cts:greekLit:tlg0012.tlg002.murray:14.530#ἂν δὲ νάκην ἕλετʼ αἰγὸς ἐϋτρεφέος μεγάλοιο,
urn:cts:greekLit:tlg0012.tlg002.murray:14.531#εἵλετο δʼ ὀξὺν ἄκοντα, κυνῶν ἀλκτῆρα καὶ ἀνδρῶν.
urn:cts:greekLit:tlg0012.tlg002.murray:14.532#βῆ δʼ ἴμεναι κείων ὅθι περ σύες ἀργιόδοντες
urn:cts:greekLit:tlg0012.tlg002.murray:14.533#πέτρῃ ὕπο γλαφυρῇ εὗδον, Βορέω ὑπʼ ἰωγῇ.
urn:cts:greekLit:tlg0012.tlg002.murray:15.1#ἡ δʼ εἰς εὐρύχορον Λακεδαίμονα Παλλὰς Ἀθήνη
urn:cts:greekLit:tlg0012.tlg002.murray:15.2#ᾤχετʼ, Ὀδυσσῆος μεγαθύμου φαίδιμον υἱὸν
urn:cts:greekLit:tlg0012.tlg002.murray:15.3#νόστου ὑπομνήσουσα καὶ ὀτρυνέουσα νέεσθαι.
urn:cts:greekLit:tlg0012.tlg002.murray:15.4#εὗρε δὲ Τηλέμαχον καὶ Νέστορος ἀγλαὸν υἱὸν
urn:cts:greekLit:tlg0012.tlg002.murray:15.5#εὕδοντʼ ἐν προδόμῳ Μενελάου κυδαλίμοιο,
urn:cts:greekLit:tlg0012.tlg002.murray:15.6#ἦ τοι Νεστορίδην μαλακῷ δεδμημένον ὕπνῳ·
urn:cts:greekLit:tlg0012.tlg002.murray:15.7#Τηλέμαχον δʼ οὐχ ὕπνος ἔχε γλυκύς, ἀλλʼ ἐνὶ θυμῷ
urn:cts:greekLit:tlg0012.tlg002.murray:15.8#νύκτα διʼ ἀμβροσίην μελεδήματα πατρὸς ἔγειρεν.
urn:cts:greekLit:tlg0012.tlg002.murray:15.9#ἀγχοῦ δʼ ἱσταμένη προσέφη γλαυκῶπις Ἀθήνη·
urn:cts:greekLit:tlg0012.tlg002.murray:15.10#Τηλέμαχʼ,  οὐκέτι καλὰ δόμων ἄπο τῆλʼ ἀλάλησαι,
urn:cts:greekLit:tlg0012.tlg002.murray:15.11#κτήματά τε προλιπὼν ἄνδρας τʼ ἐν σοῖσι δόμοισιν
urn:cts:greekLit:tlg0012.tlg002.murray:15.12#οὕτω ὑπερφιάλους· μή τοι κατὰ πάντα φάγωσι
urn:cts:greekLit:tlg0012.tlg002.murray:15.13#κτήματα δασσάμενοι, σὺ δὲ τηϋσίην ὁδὸν ἔλθῃς.
urn:cts:greekLit:tlg0012.tlg002.murray:15.14#ἀλλʼ ὄτρυνε τάχιστα βοὴν ἀγαθὸν Μενέλαον
urn:cts:greekLit:tlg0012.tlg002.murray:15.15#πεμπέμεν,  ὄφρʼ ἔτι οἴκοι ἀμύμονα μητέρα τέτμῃς.
urn:cts:greekLit:tlg0012.tlg002.murray:15.16#ἤδη γάρ ῥα πατήρ τε κασίγνητοί τε κέλονται
urn:cts:greekLit:tlg0012.tlg002.murray:15.17#Εὐρυμάχῳ γήμασθαι· ὁ γὰρ περιβάλλει ἅπαντας
urn:cts:greekLit:tlg0012.tlg002.murray:15.18#μνηστῆρας δώροισι καὶ ἐξώφελλεν ἔεδνα·
urn:cts:greekLit:tlg0012.tlg002.murray:15.19#μή νύ τι σεῦ ἀέκητι δόμων ἐκ κτῆμα φέρηται.
urn:cts:greekLit:tlg0012.tlg002.murray:15.20#οἶσθα γὰρ οἷος θυμὸς ἐνὶ στήθεσσι γυναικός·
urn:cts:greekLit:tlg0012.tlg002.murray:15.21#κείνου βούλεται οἶκον ὀφέλλειν ὅς κεν ὀπυίῃ,
urn:cts:greekLit:tlg0012.tlg002.murray:15.22#παίδων δὲ προτέρων καὶ κουριδίοιο φίλοιο
urn:cts:greekLit:tlg0012.tlg002.murray:15.23#οὐκέτι μέμνηται τεθνηκότος οὐδὲ μεταλλᾷ.
urn:cts:greekLit:tlg0012.tlg002.murray:15.24#ἀλλὰ σύ γʼ ἐλθὼν αὐτὸς ἐπιτρέψειας ἕκαστα
urn:cts:greekLit:tlg0012.tlg002.murray:15.25#δμῳάων ἥ τίς τοι ἀρίστη φαίνεται εἶναι,
urn:cts:greekLit:tlg0012.tlg002.murray:15.26#εἰς ὅ κέ τοι φήνωσι θεοὶ κυδρὴν παράκοιτιν.
urn:cts:greekLit:tlg0012.tlg002.murray:15.27#ἄλλο δέ τοί τι ἔπος ἐρέω, σὺ δὲ σύνθεο θυμῷ.
urn:cts:greekLit:tlg0012.tlg002.murray:15.28#μνηστήρων σʼ ἐπιτηδὲς ἀριστῆες λοχόωσιν
urn:cts:greekLit:tlg0012.tlg002.murray:15.29#ἐν πορθμῷ Ἰθάκης τε Σάμοιό τε παιπαλοέσσης.
urn:cts:greekLit:tlg0012.tlg002.murray:15.30#ἱέμενοι κτεῖναι,  πρὶν πατρίδα γαῖαν ἱκέσθαι.
urn:cts:greekLit:tlg0012.tlg002.murray:15.31#ἀλλὰ τά γʼ οὐκ ὀΐω· πρὶν καί τινα γαῖα καθέξει
urn:cts:greekLit:tlg0012.tlg002.murray:15.32#ἀνδρῶν μνηστήρων, οἵ τοι βίοτον κατέδουσιν.
urn:cts:greekLit:tlg0012.tlg002.murray:15.33#ἀλλὰ ἑκὰς νήσων ἀπέχειν εὐεργέα νῆα,
urn:cts:greekLit:tlg0012.tlg002.murray:15.34#νυκτὶ δʼ ὁμῶς πλείειν· πέμψει δέ τοι οὖρον ὄπισθεν
urn:cts:greekLit:tlg0012.tlg002.murray:15.35#ἀθανάτων ὅς τίς σε φυλάσσει τε ῥύεταί τε.
urn:cts:greekLit:tlg0012.tlg002.murray:15.36#αὐτὰρ ἐπὴν πρώτην ἀκτὴν Ἰθάκης ἀφίκηαι,
urn:cts:greekLit:tlg0012.tlg002.murray:15.37#νῆα μὲν ἐς πόλιν ὀτρῦναι καὶ πάντας ἑταίρους,
urn:cts:greekLit:tlg0012.tlg002.murray:15.38#αὐτὸς δὲ πρώτιστα συβώτην εἰσαφικέσθαι,
urn:cts:greekLit:tlg0012.tlg002.murray:15.39#ὅς τοι ὑῶν ἐπίουρος, ὁμῶς δέ τοι ἤπια οἶδεν.
urn:cts:greekLit:tlg0012.tlg002.murray:15.40#ἔνθα δὲ νύκτʼ ἀέσαι· τὸν δʼ ὀτρῦναι πόλιν εἴσω
urn:cts:greekLit:tlg0012.tlg002.murray:15.41#ἀγγελίην ἐρέοντα περίφρονι Πηνελοπείῃ,
urn:cts:greekLit:tlg0012.tlg002.murray:15.42#οὕνεκά οἱ σῶς ἐσσὶ καὶ ἐκ Πύλου εἰλήλουθας.
urn:cts:greekLit:tlg0012.tlg002.murray:15.43#ἡ μὲν ἄρʼ ὣς εἰποῦσʼ ἀπέβη πρὸς μακρὸν Ὄλυμπον,
urn:cts:greekLit:tlg0012.tlg002.murray:15.44#αὐτὰρ ὁ Νεστορίδην ἐξ ἡδέος ὕπνου ἔγειρεν
urn:cts:greekLit:tlg0012.tlg002.murray:15.45#λὰξ ποδὶ κινήσας,  καί μιν πρὸς μῦθον ἔειπεν·
urn:cts:greekLit:tlg0012.tlg002.murray:15.46#ἔγρεο, Νεστορίδη Πεισίστρατε, μώνυχας ἵππους
urn:cts:greekLit:tlg0012.tlg002.murray:15.47#ζεῦξον ὑφʼ ἅρματʼ ἄγων, ὄφρα πρήσσωμεν ὁδοῖο.
urn:cts:greekLit:tlg0012.tlg002.murray:15.48#τὸν δʼ αὖ Νεστορίδης Πεισίστρατος ἀντίον ηὔδα·
urn:cts:greekLit:tlg0012.tlg002.murray:15.49#Τηλέμαχʼ, οὔ πως ἔστιν ἐπειγομένους περ ὁδοῖο
urn:cts:greekLit:tlg0012.tlg002.murray:15.50#νύκτα διὰ δνοφερὴν ἐλάαν· τάχα δʼ ἔσσεται ἠώς.
urn:cts:greekLit:tlg0012.tlg002.murray:15.51#ἀλλὰ μένʼ εἰς ὅ κε δῶρα φέρων ἐπιδίφρια θήῃ
urn:cts:greekLit:tlg0012.tlg002.murray:15.52#ἥρως Ἀτρείδης, δουρικλειτὸς Μενέλαος,
urn:cts:greekLit:tlg0012.tlg002.murray:15.53#καὶ μύθοις ἀγανοῖσι παραυδήσας ἀποπέμψῃ.
urn:cts:greekLit:tlg0012.tlg002.murray:15.54#τοῦ γάρ τε ξεῖνος μιμνήσκεται ἤματα πάντα
urn:cts:greekLit:tlg0012.tlg002.murray:15.55#ἀνδρὸς ξεινοδόκου,  ὅς κεν φιλότητα παράσχῃ.
urn:cts:greekLit:tlg0012.tlg002.murray:15.56#ὣς ἔφατʼ, αὐτίκα δὲ χρυσόθρονος ἤλυθεν Ἠώς.
urn:cts:greekLit:tlg0012.tlg002.murray:15.57#ἀγχίμολον δέ σφʼ ἦλθε βοὴν ἀγαθὸς Μενέλαος,
urn:cts:greekLit:tlg0012.tlg002.murray:15.58#ἀνστὰς ἐξ εὐνῆς, Ἑλένης πάρα καλλικόμοιο.
urn:cts:greekLit:tlg0012.tlg002.murray:15.59#τὸν δʼ ὡς οὖν ἐνόησεν Ὀδυσσῆος φίλος υἱός,
urn:cts:greekLit:tlg0012.tlg002.murray:15.60#σπερχόμενός ῥα χιτῶνα περὶ χροῒ σιγαλόεντα
urn:cts:greekLit:tlg0012.tlg002.murray:15.61#δῦνεν, καὶ μέγα φᾶρος ἐπὶ στιβαροῖς βάλετʼ ὤμοις
urn:cts:greekLit:tlg0012.tlg002.murray:15.62#ἥρως, βῆ δὲ θύραζε, παριστάμενος δὲ προσηύδα
urn:cts:greekLit:tlg0012.tlg002.murray:15.63#Τηλέμαχος, φίλος υἱὸς Ὀδυσσῆος θείοιο·
urn:cts:greekLit:tlg0012.tlg002.murray:15.64#Ἀτρεΐδη Μενέλαε διοτρεφές, ὄρχαμε λαῶν,
urn:cts:greekLit:tlg0012.tlg002.murray:15.65#ἤδη νῦν μʼ ἀπόπεμπε φίλην ἐς πατρίδα γαῖαν·
urn:cts:greekLit:tlg0012.tlg002.murray:15.66#ἤδη γάρ μοι θυμὸς ἐέλδεται οἴκαδʼ ἱκέσθαι.
urn:cts:greekLit:tlg0012.tlg002.murray:15.67#τὸν δʼ ἠμείβετʼ ἔπειτα βοὴν ἀγαθὸς Μενέλαος·
urn:cts:greekLit:tlg0012.tlg002.murray:15.68#Τηλέμαχʼ, οὔ τί σʼ ἐγώ γε πολὺν χρόνον ἐνθάδʼ ἐρύξω
urn:cts:greekLit:tlg0012.tlg002.murray:15.69#ἱέμενον νόστοιο· νεμεσσῶμαι δὲ καὶ ἄλλῳ
urn:cts:greekLit:tlg0012.tlg002.murray:15.70#ἀνδρὶ ξεινοδόκῳ,  ὅς κʼ ἔξοχα μὲν φιλέῃσιν,
urn:cts:greekLit:tlg0012.tlg002.murray:15.71#ἔξοχα δʼ ἐχθαίρῃσιν· ἀμείνω δʼ αἴσιμα πάντα.
urn:cts:greekLit:tlg0012.tlg002.murray:15.72#ἶσόν τοι κακόν ἐσθʼ, ὅς τʼ οὐκ ἐθέλοντα νέεσθαι
urn:cts:greekLit:tlg0012.tlg002.murray:15.73#ξεῖνον ἐποτρύνει καὶ ὃς ἐσσύμενον κατερύκει.
urn:cts:greekLit:tlg0012.tlg002.murray:15.74#χρὴ ξεῖνον παρεόντα φιλεῖν, ἐθέλοντα δὲ πέμπειν.
urn:cts:greekLit:tlg0012.tlg002.murray:15.75#ἀλλὰ μένʼ εἰς ὅ κε δῶρα φέρων ἐπιδίφρια θείω
urn:cts:greekLit:tlg0012.tlg002.murray:15.76#καλά, σὺ δʼ ὀφθαλμοῖσιν ἴδῃς, εἴπω δὲ γυναιξὶ
urn:cts:greekLit:tlg0012.tlg002.murray:15.77#δεῖπνον ἐνὶ μεγάροις τετυκεῖν ἅλις ἔνδον ἐόντων.
urn:cts:greekLit:tlg0012.tlg002.murray:15.78#ἀμφότερον, κῦδός τε καὶ ἀγλαΐη καὶ ὄνειαρ,
urn:cts:greekLit:tlg0012.tlg002.murray:15.79#δειπνήσαντας ἴμεν πολλὴν ἐπʼ ἀπείρονα γαῖαν.
urn:cts:greekLit:tlg0012.tlg002.murray:15.80#εἰ δʼ ἐθέλεις τραφθῆναι ἀνʼ Ἑλλάδα καὶ μέσον Ἄργος,
urn:cts:greekLit:tlg0012.tlg002.murray:15.81#ὄφρα τοι αὐτὸς ἕπωμαι, ὑποζεύξω δέ τοι ἵππους,
urn:cts:greekLit:tlg0012.tlg002.murray:15.82#ἄστεα δʼ ἀνθρώπων ἡγήσομαι· οὐδέ τις ἡμέας
urn:cts:greekLit:tlg0012.tlg002.murray:15.83#αὔτως ἀππέμψει, δώσει δέ τι ἕν γε φέρεσθαι,
urn:cts:greekLit:tlg0012.tlg002.murray:15.84#ἠέ τινα τριπόδων εὐχάλκων ἠὲ λεβήτων,
urn:cts:greekLit:tlg0012.tlg002.murray:15.85#ἠὲ δύʼ ἡμιόνους ἠὲ χρύσειον ἄλεισον.
urn:cts:greekLit:tlg0012.tlg002.murray:15.86#τὸν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:15.87#Ἀτρεΐδη Μενέλαε διοτρεφές, ὄρχαμε λαῶν,
urn:cts:greekLit:tlg0012.tlg002.murray:15.88#βούλομαι ἤδη νεῖσθαι ἐφʼ ἡμέτερʼ· οὐ γὰρ ὄπισθεν
urn:cts:greekLit:tlg0012.tlg002.murray:15.89#οὖρον ἰὼν κατέλειπον ἐπὶ κτεάτεσσιν ἐμοῖσιν·
urn:cts:greekLit:tlg0012.tlg002.murray:15.90#μὴ πατέρʼ ἀντίθεον διζήμενος αὐτὸς ὄλωμαι,
urn:cts:greekLit:tlg0012.tlg002.murray:15.91#ἤ τί μοι ἐκ μεγάρων κειμήλιον ἐσθλὸν ὄληται.
urn:cts:greekLit:tlg0012.tlg002.murray:15.92#αὐτὰρ ἐπεὶ τό γʼ ἄκουσε βοὴν ἀγαθὸς Μενέλαος,
urn:cts:greekLit:tlg0012.tlg002.murray:15.93#αὐτίκʼ ἄρʼ ᾗ ἀλόχῳ ἠδὲ δμῳῇσι κέλευσε
urn:cts:greekLit:tlg0012.tlg002.murray:15.94#δεῖπνον ἐνὶ μεγάροις τετυκεῖν ἅλις ἔνδον ἐόντων.
urn:cts:greekLit:tlg0012.tlg002.murray:15.95#ἀγχίμολον δέ οἱ ἦλθε Βοηθοΐδης Ἐτεωνεύς,
urn:cts:greekLit:tlg0012.tlg002.murray:15.96#ἀνστὰς ἐξ εὐνῆς, ἐπεὶ οὐ πολὺ ναῖεν ἀπʼ αὐτοῦ·
urn:cts:greekLit:tlg0012.tlg002.murray:15.97#τὸν πῦρ κῆαι ἄνωγε βοὴν ἀγαθὸς Μενέλαος
urn:cts:greekLit:tlg0012.tlg002.murray:15.98#ὀπτῆσαί τε κρεῶν· ὁ δʼ ἄρʼ οὐκ ἀπίθησεν ἀκούσας.
urn:cts:greekLit:tlg0012.tlg002.murray:15.99#αὐτὸς δʼ ἐς θάλαμον κατεβήσετο κηώεντα,
urn:cts:greekLit:tlg0012.tlg002.murray:15.100#οὐκ οἶος,  ἅμα τῷ γʼ Ἑλένη κίε καὶ Μεγαπένθης.
urn:cts:greekLit:tlg0012.tlg002.murray:15.101#ἀλλʼ ὅτε δή ῥʼ ἵκανον ὅθι κειμήλια κεῖτο,
urn:cts:greekLit:tlg0012.tlg002.murray:15.102#Ἀτρεΐδης μὲν ἔπειτα δέπας λάβεν ἀμφικύπελλον,
urn:cts:greekLit:tlg0012.tlg002.murray:15.103#υἱὸν δὲ κρητῆρα φέρειν Μεγαπένθεʼ ἄνωγεν
urn:cts:greekLit:tlg0012.tlg002.murray:15.104#ἀργύρεον· Ἑλένη δὲ παρίστατο φωριαμοῖσιν,
urn:cts:greekLit:tlg0012.tlg002.murray:15.105#ἔνθʼ ἔσαν οἱ πέπλοι παμποίκιλοι,  οὓς κάμεν αὐτή.
urn:cts:greekLit:tlg0012.tlg002.murray:15.106#τῶν ἕνʼ ἀειραμένη Ἑλένη φέρε, δῖα γυναικῶν,
urn:cts:greekLit:tlg0012.tlg002.murray:15.107#ὃς κάλλιστος ἔην ποικίλμασιν ἠδὲ μέγιστος,
urn:cts:greekLit:tlg0012.tlg002.murray:15.108#ἀστὴρ δʼ ὣς ἀπέλαμπεν· ἔκειτο δὲ νείατος ἄλλων.
urn:cts:greekLit:tlg0012.tlg002.murray:15.109#βὰν δʼ ἰέναι προτέρω διὰ δώματος, ἧος ἵκοντο
urn:cts:greekLit:tlg0012.tlg002.murray:15.110#Τηλέμαχον· τὸν δὲ προσέφη ξανθὸς Μενέλαος·
urn:cts:greekLit:tlg0012.tlg002.murray:15.111#Τηλέμαχʼ, ἦ τοι νόστον, ὅπως φρεσὶ σῇσι μενοινᾷς,
urn:cts:greekLit:tlg0012.tlg002.murray:15.112#ὥς τοι Ζεὺς τελέσειεν, ἐρίγδουπος πόσις Ἥρης.
urn:cts:greekLit:tlg0012.tlg002.murray:15.113#δώρων δʼ, ὅσσʼ ἐν ἐμῷ οἴκῳ κειμήλια κεῖται,
urn:cts:greekLit:tlg0012.tlg002.murray:15.114#δώσω ὃ κάλλιστον καὶ τιμηέστατόν ἐστι.
urn:cts:greekLit:tlg0012.tlg002.murray:15.115#δώσω τοι κρητῆρα τετυγμένον· ἀργύρεος δὲ
urn:cts:greekLit:tlg0012.tlg002.murray:15.116#ἐστὶν ἅπας, χρυσῷ δʼ ἐπὶ χείλεα κεκράανται,
urn:cts:greekLit:tlg0012.tlg002.murray:15.117#ἔργον δʼ Ἡφαίστοιο· πόρεν δέ ἑ Φαίδιμος ἥρως,
urn:cts:greekLit:tlg0012.tlg002.murray:15.118#Σιδονίων βασιλεύς, ὅθʼ ἑὸς δόμος ἀμφεκάλυψε
urn:cts:greekLit:tlg0012.tlg002.murray:15.119#κεῖσέ με νοστήσαντα· τεῒν δʼ ἐθέλω τόδʼ ὀπάσσαι.
urn:cts:greekLit:tlg0012.tlg002.murray:15.120#ὣς εἰπὼν ἐν χειρὶ τίθει δέπας ἀμφικύπελλον
urn:cts:greekLit:tlg0012.tlg002.murray:15.121#ἥρως Ἀτρεΐδης· ὁ δʼ ἄρα κρητῆρα φαεινὸν
urn:cts:greekLit:tlg0012.tlg002.murray:15.122#θῆκʼ αὐτοῦ προπάροιθε φέρων κρατερὸς Μεγαπένθης,
urn:cts:greekLit:tlg0012.tlg002.murray:15.123#ἀργύρεον· Ἑλένη δὲ παρίστατο καλλιπάρῃος
urn:cts:greekLit:tlg0012.tlg002.murray:15.124#πέπλον ἔχουσʼ ἐν χερσίν, ἔπος τʼ ἔφατʼ ἔκ τʼ ὀνόμαζε·
urn:cts:greekLit:tlg0012.tlg002.murray:15.125#δῶρόν τοι καὶ ἐγώ,  τέκνον φίλε, τοῦτο δίδωμι,
urn:cts:greekLit:tlg0012.tlg002.murray:15.126#μνῆμʼ Ἑλένης χειρῶν, πολυηράτου ἐς γάμου ὥρην,
urn:cts:greekLit:tlg0012.tlg002.murray:15.127#σῇ ἀλόχῳ φορέειν· τῆος δὲ φίλῃ παρὰ μητρὶ
urn:cts:greekLit:tlg0012.tlg002.murray:15.128#κείσθω ἐνὶ μεγάρῳ. σὺ δέ μοι χαίρων ἀφίκοιο
urn:cts:greekLit:tlg0012.tlg002.murray:15.129#οἶκον ἐϋκτίμενον καὶ σὴν ἐς πατρίδα γαῖαν.
urn:cts:greekLit:tlg0012.tlg002.murray:15.130#ὣς εἰποῦσʼ ἐν χερσὶ τίθει,  ὁ δʼ ἐδέξατο χαίρων.
urn:cts:greekLit:tlg0012.tlg002.murray:15.131#καὶ τὰ μὲν ἐς πείρινθα τίθει Πεισίστρατος ἥρως
urn:cts:greekLit:tlg0012.tlg002.murray:15.132#δεξάμενος, καὶ πάντα ἑῷ θηήσατο θυμῷ·
urn:cts:greekLit:tlg0012.tlg002.murray:15.133#τοὺς δʼ ἦγε πρὸς δῶμα κάρη ξανθὸς Μενέλαος.
urn:cts:greekLit:tlg0012.tlg002.murray:15.134#ἑζέσθην δʼ ἄρʼ ἔπειτα κατὰ κλισμούς τε θρόνους τε.
urn:cts:greekLit:tlg0012.tlg002.murray:15.135#χέρνιβα δʼ ἀμφίπολος προχόῳ ἐπέχευε φέρουσα
urn:cts:greekLit:tlg0012.tlg002.murray:15.136#καλῇ χρυσείῃ, ὑπὲρ ἀργυρέοιο λέβητος,
urn:cts:greekLit:tlg0012.tlg002.murray:15.137#νίψασθαι· παρὰ δὲ ξεστὴν ἐτάνυσσε τράπεζαν.
urn:cts:greekLit:tlg0012.tlg002.murray:15.138#σῖτον δʼ αἰδοίη ταμίη παρέθηκε φέρουσα·
urn:cts:greekLit:tlg0012.tlg002.murray:15.139#εἴδατα πόλλʼ ἐπιθεῖσα, χαριζομένη παρεόντων·
urn:cts:greekLit:tlg0012.tlg002.murray:15.140#πὰρ δὲ Βοηθοΐδης κρέα δαίετο καὶ νέμε μοίρας·
urn:cts:greekLit:tlg0012.tlg002.murray:15.141#οἰνοχόει δʼ υἱὸς Μενελάου κυδαλίμοιο.
urn:cts:greekLit:tlg0012.tlg002.murray:15.142#οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.
urn:cts:greekLit:tlg0012.tlg002.murray:15.143#αὐτὰρ ἐπεὶ πόσιος καὶ ἐδητύος ἐξ ἔρον ἕντο,
urn:cts:greekLit:tlg0012.tlg002.murray:15.144#δὴ τότε Τηλέμαχος καὶ Νέστορος ἀγλαὸς υἱὸς
urn:cts:greekLit:tlg0012.tlg002.murray:15.145#ἵππους τε ζεύγνυντʼ ἀνά θʼ ἅρματα ποικίλʼ ἔβαινον,
urn:cts:greekLit:tlg0012.tlg002.murray:15.146#ἐκ δʼ ἔλασαν προθύροιο καὶ αἰθούσης ἐριδούπου.
urn:cts:greekLit:tlg0012.tlg002.murray:15.147#τοὺς δὲ μετʼ Ἀτρεΐδης ἔκιε ξανθὸς Μενέλαος,
urn:cts:greekLit:tlg0012.tlg002.murray:15.148#οἶνον ἔχων ἐν χειρὶ μελίφρονα δεξιτερῆφι,
urn:cts:greekLit:tlg0012.tlg002.murray:15.149#ἐν δέπαϊ χρυσέῳ, ὄφρα λείψαντε κιοίτην.
urn:cts:greekLit:tlg0012.tlg002.murray:15.150#στῆ δʼ ἵππων προπάροιθε, δεδισκόμενος δὲ προσηύδα·
urn:cts:greekLit:tlg0012.tlg002.murray:15.151#χαίρετον,  ὦ κούρω, καὶ Νέστορι ποιμένι λαῶν
urn:cts:greekLit:tlg0012.tlg002.murray:15.152#εἰπεῖν· ἦ γὰρ ἐμοί γε πατὴρ ὣς ἤπιος ἦεν,
urn:cts:greekLit:tlg0012.tlg002.murray:15.153#ἧος ἐνὶ Τροίῃ πολεμίζομεν υἷες Ἀχαιῶν.
urn:cts:greekLit:tlg0012.tlg002.murray:15.154#τὸν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:15.155#καὶ λίην κείνῳ γε,  διοτρεφές, ὡς ἀγορεύεις,
urn:cts:greekLit:tlg0012.tlg002.murray:15.156#πάντα τάδʼ ἐλθόντες καταλέξομεν· αἲ γὰρ ἐγὼν ὣς
urn:cts:greekLit:tlg0012.tlg002.murray:15.157#νοστήσας Ἰθάκηνδε, κιχὼν Ὀδυσῆʼ ἐνὶ οἴκῳ,
urn:cts:greekLit:tlg0012.tlg002.murray:15.158#εἴποιμʼ ὡς παρὰ σεῖο τυχὼν φιλότητος ἁπάσης
urn:cts:greekLit:tlg0012.tlg002.murray:15.159#ἔρχομαι, αὐτὰρ ἄγω κειμήλια πολλὰ καὶ ἐσθλά.
urn:cts:greekLit:tlg0012.tlg002.murray:15.160#ὣς ἄρα οἱ εἰπόντι ἐπέπτατο δεξιὸς ὄρνις,
urn:cts:greekLit:tlg0012.tlg002.murray:15.161#αἰετὸς ἀργὴν χῆνα φέρων ὀνύχεσσι πέλωρον,
urn:cts:greekLit:tlg0012.tlg002.murray:15.162#ἥμερον ἐξ αὐλῆς· οἱ δʼ ἰΰζοντες ἕποντο
urn:cts:greekLit:tlg0012.tlg002.murray:15.163#ἀνέρες ἠδὲ γυναῖκες· ὁ δέ σφισιν ἐγγύθεν ἐλθὼν
urn:cts:greekLit:tlg0012.tlg002.murray:15.164#δεξιὸς ἤϊξε πρόσθʼ ἵππων· οἱ δὲ ἰδόντες
urn:cts:greekLit:tlg0012.tlg002.murray:15.165#γήθησαν,  καὶ πᾶσιν ἐνὶ φρεσὶ θυμὸς ἰάνθη.
urn:cts:greekLit:tlg0012.tlg002.murray:15.166#τοῖσι δὲ Νεστορίδης Πεισίστρατος ἤρχετο μύθων·
urn:cts:greekLit:tlg0012.tlg002.murray:15.167#φράζεο δή, Μενέλαε διοτρεφές, ὄρχαμε λαῶν,
urn:cts:greekLit:tlg0012.tlg002.murray:15.168#ἢ νῶϊν τόδʼ ἔφηνε θεὸς τέρας ἦε σοὶ αὐτῷ.
urn:cts:greekLit:tlg0012.tlg002.murray:15.169#ὣς φάτο, μερμήριξε δʼ ἀρηΐφιλος Μενέλαος,
urn:cts:greekLit:tlg0012.tlg002.murray:15.170#ὅππως οἱ κατὰ μοῖραν ὑποκρίναιτο νοήσας.
urn:cts:greekLit:tlg0012.tlg002.murray:15.171#τὸν δʼ Ἑλένη τανύπεπλος ὑποφθαμένη φάτο μῦθον·
urn:cts:greekLit:tlg0012.tlg002.murray:15.172#κλῦτέ μευ· αὐτὰρ ἐγὼ μαντεύσομαι, ὡς ἐνὶ θυμῷ
urn:cts:greekLit:tlg0012.tlg002.murray:15.173#ἀθάνατοι βάλλουσι καὶ ὡς τελέεσθαι ὀΐω.
urn:cts:greekLit:tlg0012.tlg002.murray:15.174#ὡς ὅδε χῆνʼ ἥρπαξʼ ἀτιταλλομένην ἐνὶ οἴκῳ
urn:cts:greekLit:tlg0012.tlg002.murray:15.175#ἐλθὼν ἐξ ὄρεος,  ὅθι οἱ γενεή τε τόκος τε,
urn:cts:greekLit:tlg0012.tlg002.murray:15.176#ὣς Ὀδυσεὺς κακὰ πολλὰ παθὼν καὶ πόλλʼ ἐπαληθεὶς
urn:cts:greekLit:tlg0012.tlg002.murray:15.177#οἴκαδε νοστήσει καὶ τίσεται· ἠὲ καὶ ἤδη
urn:cts:greekLit:tlg0012.tlg002.murray:15.178#οἴκοι, ἀτὰρ μνηστῆρσι κακὸν πάντεσσι φυτεύει.
urn:cts:greekLit:tlg0012.tlg002.murray:15.179#τὴν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:15.180#οὕτω νῦν Ζεὺς θείη, ἐρίγδουπος πόσις Ἥρης·
urn:cts:greekLit:tlg0012.tlg002.murray:15.181#τῷ κέν τοι καὶ κεῖθι θεῷ ὣς εὐχετοῴμην.
urn:cts:greekLit:tlg0012.tlg002.murray:15.182#ἦ καὶ ἐφʼ ἵπποιϊν μάστιν βάλεν· οἱ δὲ μάλʼ ὦκα
urn:cts:greekLit:tlg0012.tlg002.murray:15.183#ἤϊξαν πεδίονδε διὰ πτόλιος μεμαῶτες.
urn:cts:greekLit:tlg0012.tlg002.murray:15.184#οἱ δὲ πανημέριοι σεῖον ζυγὸν ἀμφὶς ἔχοντες.
urn:cts:greekLit:tlg0012.tlg002.murray:15.185#δύσετό τʼ ἠέλιος σκιόωντό τε πᾶσαι ἀγυιαί·
urn:cts:greekLit:tlg0012.tlg002.murray:15.186#ἐς Φηρὰς δʼ ἵκοντο Διοκλῆος ποτὶ δῶμα,
urn:cts:greekLit:tlg0012.tlg002.murray:15.187#υἱέος Ὀρτιλόχοιο, τὸν Ἀλφειὸς τέκε παῖδα.
urn:cts:greekLit:tlg0012.tlg002.murray:15.188#ἔνθα δὲ νύκτʼ ἄεσαν ὁ δὲ τοῖς πὰρ ξείνια θῆκεν.
urn:cts:greekLit:tlg0012.tlg002.murray:15.189#ἦμος δʼ ἠριγένεια φάνη ῥοδοδάκτυλος Ἠώς,
urn:cts:greekLit:tlg0012.tlg002.murray:15.190#ἵππους τε ζεύγνυντʼ ἀνά θʼ ἅρματα ποικίλʼ ἔβαινον,
urn:cts:greekLit:tlg0012.tlg002.murray:15.191#ἐκ δʼ ἔλασαν προθύροιο καὶ αἰθούσης ἐριδούπου·
urn:cts:greekLit:tlg0012.tlg002.murray:15.192#μάστιξεν δʼ ἐλάαν, τὼ δʼ οὐκ ἄκοντε πετέσθην.
urn:cts:greekLit:tlg0012.tlg002.murray:15.193#αἶψα δʼ ἔπειθʼ ἵκοντο Πύλου αἰπὺ πτολίεθρον·
urn:cts:greekLit:tlg0012.tlg002.murray:15.194#καὶ τότε Τηλέμαχος προσεφώνεε Νέστορος υἱόν·
urn:cts:greekLit:tlg0012.tlg002.murray:15.195#Νεστορίδη,  πῶς κέν μοι ὑποσχόμενος τελέσειας
urn:cts:greekLit:tlg0012.tlg002.murray:15.196#μῦθον ἐμόν; ξεῖνοι δὲ διαμπερὲς εὐχόμεθʼ εἶναι
urn:cts:greekLit:tlg0012.tlg002.murray:15.197#ἐκ πατέρων φιλότητος, ἀτὰρ καὶ ὁμήλικές εἰμεν·
urn:cts:greekLit:tlg0012.tlg002.murray:15.198#ἥδε δʼ ὁδὸς καὶ μᾶλλον ὁμοφροσύνῃσιν ἐνήσει.
urn:cts:greekLit:tlg0012.tlg002.murray:15.199#μή με παρὲξ ἄγε νῆα, διοτρεφές, ἀλλὰ λίπʼ αὐτοῦ,
urn:cts:greekLit:tlg0012.tlg002.murray:15.200#μή μʼ ὁ γέρων ἀέκοντα κατάσχῃ ᾧ ἐνὶ οἴκῳ
urn:cts:greekLit:tlg0012.tlg002.murray:15.201#ἱέμενος φιλέειν· ἐμὲ δὲ χρεὼ θᾶσσον ἱκέσθαι.
urn:cts:greekLit:tlg0012.tlg002.murray:15.202#ὣς φάτο, Νεστορίδης δʼ ἄρʼ ἑῷ συμφράσσατο θυμῷ,
urn:cts:greekLit:tlg0012.tlg002.murray:15.203#ὅππως οἱ κατὰ μοῖραν ὑποσχόμενος τελέσειεν.
urn:cts:greekLit:tlg0012.tlg002.murray:15.204#ὧδε δέ οἱ φρονέοντι δοάσσατο κέρδιον εἶναι·
urn:cts:greekLit:tlg0012.tlg002.murray:15.205#στρέψʼ ἵππους ἐπὶ νῆα θοὴν καὶ θῖνα θαλάσσης,
urn:cts:greekLit:tlg0012.tlg002.murray:15.206#νηῒ δʼ ἐνὶ πρύμνῃ ἐξαίνυτο κάλλιμα δῶρα,
urn:cts:greekLit:tlg0012.tlg002.murray:15.207#ἐσθῆτα χρυσόν τε, τά οἱ Μενέλαος ἔδωκε·
urn:cts:greekLit:tlg0012.tlg002.murray:15.208#καί μιν ἐποτρύνων ἔπεα πτερόεντα προσηύδα·
urn:cts:greekLit:tlg0012.tlg002.murray:15.209#σπουδῇ νῦν ἀνάβαινε κέλευέ τε πάντας ἑταίρους,
urn:cts:greekLit:tlg0012.tlg002.murray:15.210#πρὶν ἐμὲ οἴκαδʼ ἱκέσθαι ἀπαγγεῖλαί τε γέροντι.
urn:cts:greekLit:tlg0012.tlg002.murray:15.211#εὖ γὰρ ἐγὼ τόδε οἶδα κατὰ φρένα καὶ κατὰ θυμόν·
urn:cts:greekLit:tlg0012.tlg002.murray:15.212#οἷος κείνου θυμὸς ὑπέρβιος, οὔ σε μεθήσει,
urn:cts:greekLit:tlg0012.tlg002.murray:15.213#ἀλλʼ αὐτὸς καλέων δεῦρʼ εἴσεται, οὐδέ ἕ φημι
urn:cts:greekLit:tlg0012.tlg002.murray:15.214#ἂψ ἰέναι κενεόν· μάλα γὰρ κεχολώσεται ἔμπης.
urn:cts:greekLit:tlg0012.tlg002.murray:15.215#ὣς ἄρα φωνήσας ἔλασεν καλλίτριχας ἵππους
urn:cts:greekLit:tlg0012.tlg002.murray:15.216#ἂψ Πυλίων εἰς ἄστυ, θοῶς δʼ ἄρα δώμαθʼ ἵκανε.
urn:cts:greekLit:tlg0012.tlg002.murray:15.217#Τηλέμαχος δʼ ἑτάροισιν ἐποτρύνων ἐκέλευσεν·
urn:cts:greekLit:tlg0012.tlg002.murray:15.218#ἐγκοσμεῖτε τὰ τεύχεʼ, ἑταῖροι, νηῒ μελαίνῃ,
urn:cts:greekLit:tlg0012.tlg002.murray:15.219#αὐτοί τʼ ἀμβαίνωμεν, ἵνα πρήσσωμεν ὁδοῖο.
urn:cts:greekLit:tlg0012.tlg002.murray:15.220#ὣς ἔφαθʼ, οἱ δʼ ἄρα τοῦ μάλα μὲν κλύον ἠδʼ ἐπίθοντο,
urn:cts:greekLit:tlg0012.tlg002.murray:15.221#αἶψα δʼ ἄρʼ εἴσβαινον καὶ ἐπὶ κληῗσι καθῖζον.
urn:cts:greekLit:tlg0012.tlg002.murray:15.222#ἦ τοι ὁ μὲν τὰ πονεῖτο καὶ εὔχετο, θῦε δʼ Ἀθήνῃ
urn:cts:greekLit:tlg0012.tlg002.murray:15.223#νηῒ πάρα πρυμνῇ· σχεδόθεν δέ οἱ ἤλυθεν ἀνὴρ
urn:cts:greekLit:tlg0012.tlg002.murray:15.224#τηλεδαπός, φεύγων ἐξ Ἄργεος ἄνδρα κατακτάς,
urn:cts:greekLit:tlg0012.tlg002.murray:15.225#μάντις· ἀτὰρ γενεήν γε Μελάμποδος ἔκγονος ἦεν,
urn:cts:greekLit:tlg0012.tlg002.murray:15.226#ὃς πρὶν μέν ποτʼ ἔναιε Πύλῳ ἔνι, μητέρι μήλων,
urn:cts:greekLit:tlg0012.tlg002.murray:15.227#ἀφνειὸς Πυλίοισι μέγʼ ἔξοχα δώματα ναίων·
urn:cts:greekLit:tlg0012.tlg002.murray:15.228#δὴ τότε γʼ ἄλλων δῆμον ἀφίκετο, πατρίδα φεύγων
urn:cts:greekLit:tlg0012.tlg002.murray:15.229#Νηλέα τε μεγάθυμον, ἀγαυότατον ζωόντων,
urn:cts:greekLit:tlg0012.tlg002.murray:15.230#ὅς οἱ χρήματα πολλὰ τελεσφόρον εἰς ἐνιαυτὸν
urn:cts:greekLit:tlg0012.tlg002.murray:15.231#εἶχε βίῃ. ὁ δὲ τῆος ἐνὶ μεγάροις Φυλάκοιο
urn:cts:greekLit:tlg0012.tlg002.murray:15.232#δεσμῷ ἐν ἀργαλέῳ δέδετο, κρατέρʼ ἄλγεα πάσχων
urn:cts:greekLit:tlg0012.tlg002.murray:15.233#εἵνεκα Νηλῆος κούρης ἄτης τε βαρείης,
urn:cts:greekLit:tlg0012.tlg002.murray:15.234#τήν οἱ ἐπὶ φρεσὶ θῆκε θεὰ δασπλῆτις Ἐρινύς.
urn:cts:greekLit:tlg0012.tlg002.murray:15.235#ἀλλʼ ὁ μὲν ἔκφυγε κῆρα καὶ ἤλασε βοῦς ἐριμύκους
urn:cts:greekLit:tlg0012.tlg002.murray:15.236#ἐς Πύλον ἐκ Φυλάκης καὶ ἐτίσατο ἔργον ἀεικὲς
urn:cts:greekLit:tlg0012.tlg002.murray:15.237#ἀντίθεον Νηλῆα, κασιγνήτῳ δὲ γυναῖκα
urn:cts:greekLit:tlg0012.tlg002.murray:15.238#ἠγάγετο πρὸς δώμαθʼ. ὁ δʼ ἄλλων ἵκετο δῆμον,
urn:cts:greekLit:tlg0012.tlg002.murray:15.239#Ἄργος ἐς ἱππόβοτον· τόθι γάρ νύ οἱ αἴσιμον ἦεν
urn:cts:greekLit:tlg0012.tlg002.murray:15.240#ναιέμεναι πολλοῖσιν ἀνάσσοντʼ Ἀργείοισιν
urn:cts:greekLit:tlg0012.tlg002.murray:15.241#ἔνθα δʼ ἔγημε γυναῖκα καὶ ὑψερεφὲς θέτο δῶμα,
urn:cts:greekLit:tlg0012.tlg002.murray:15.242#γείνατο δʼ Ἀντιφάτην καὶ Μάντιον, υἷε κραταιώ.
urn:cts:greekLit:tlg0012.tlg002.murray:15.243#Ἀντιφάτης μὲν ἔτικτεν Ὀϊκλῆα μεγάθυμον,
urn:cts:greekLit:tlg0012.tlg002.murray:15.244#αὐτὰρ Ὀϊκλείης λαοσσόον Ἀμφιάραον,
urn:cts:greekLit:tlg0012.tlg002.murray:15.245#ὃν περὶ κῆρι φίλει Ζεύς τʼ αἰγίοχος καὶ Ἀπόλλων
urn:cts:greekLit:tlg0012.tlg002.murray:15.246#παντοίην φιλότητʼ· οὐδʼ ἵκετο γήραος οὐδόν,
urn:cts:greekLit:tlg0012.tlg002.murray:15.247#ἀλλʼ ὄλετʼ ἐν Θήβῃσι γυναίων εἵνεκα δώρων.
urn:cts:greekLit:tlg0012.tlg002.murray:15.248#τοῦ δʼ υἱεῖς ἐγένοντʼ Ἀλκμαίων Ἀμφίλοχός τε.
urn:cts:greekLit:tlg0012.tlg002.murray:15.249#Μάντιος αὖ τέκετο Πολυφείδεά τε Κλεῖτόν τε·
urn:cts:greekLit:tlg0012.tlg002.murray:15.250#ἀλλʼ ἦ τοι Κλεῖτον χρυσόθρονος ἥρπασεν Ἠὼς
urn:cts:greekLit:tlg0012.tlg002.murray:15.251#κάλλεος εἵνεκα οἷο, ἵνʼ ἀθανάτοισι μετείη·
urn:cts:greekLit:tlg0012.tlg002.murray:15.252#αὐτὰρ ὑπέρθυμον Πολυφείδεα μάντιν Ἀπόλλων
urn:cts:greekLit:tlg0012.tlg002.murray:15.253#θῆκε βροτῶν ὄχʼ ἄριστον, ἐπεὶ θάνεν Ἀμφιάραος·
urn:cts:greekLit:tlg0012.tlg002.murray:15.254#ὅς ῥʼ Ὑπερησίηνδʼ ἀπενάσσατο πατρὶ χολωθείς,
urn:cts:greekLit:tlg0012.tlg002.murray:15.255#ἔνθʼ ὅ γε ναιετάων μαντεύετο πᾶσι βροτοῖσιν.
urn:cts:greekLit:tlg0012.tlg002.murray:15.256#τοῦ μὲν ἄρʼ υἱὸς ἐπῆλθε, Θεοκλύμενος δʼ ὄνομʼ ἦεν,
urn:cts:greekLit:tlg0012.tlg002.murray:15.257#ὃς τότε Τηλεμάχου πέλας ἵστατο· τὸν δʼ ἐκίχανεν
urn:cts:greekLit:tlg0012.tlg002.murray:15.258#σπένδοντʼ εὐχόμενόν τε θοῇ παρὰ νηῒ μελαίνῃ,
urn:cts:greekLit:tlg0012.tlg002.murray:15.259#καί μιν φωνήσας ἔπεα πτερόεντα προσηύδα·
urn:cts:greekLit:tlg0012.tlg002.murray:15.260#ὦ φίλʼ,  ἐπεί σε θύοντα κιχάνω τῷδʼ ἐνὶ χώρῳ,
urn:cts:greekLit:tlg0012.tlg002.murray:15.261#λίσσομʼ ὑπὲρ θυέων καὶ δαίμονος, αὐτὰρ ἔπειτα
urn:cts:greekLit:tlg0012.tlg002.murray:15.262#σῆς τʼ αὐτοῦ κεφαλῆς καὶ ἑταίρων, οἵ τοι ἕπονται,
urn:cts:greekLit:tlg0012.tlg002.murray:15.263#εἰπέ μοι εἰρομένῳ νημερτέα μηδʼ ἐπικεύσῃς·
urn:cts:greekLit:tlg0012.tlg002.murray:15.264#τίς πόθεν εἶς ἀνδρῶν; πόθι τοι πόλις ἠδὲ τοκῆες;
urn:cts:greekLit:tlg0012.tlg002.murray:15.265#τὸν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:15.266#τοιγὰρ ἐγώ τοι, ξεῖνε, μάλʼ ἀτρεκέως ἀγορεύσω.
urn:cts:greekLit:tlg0012.tlg002.murray:15.267#ἐξ Ἰθάκης γένος εἰμί, πατὴρ δέ μοί ἐστιν Ὀδυσσεύς,
urn:cts:greekLit:tlg0012.tlg002.murray:15.268#εἴ ποτʼ ἔην· νῦν δʼ ἤδη ἀπέφθιτο λυγρῷ ὀλέθρῳ.
urn:cts:greekLit:tlg0012.tlg002.murray:15.269#τοὔνεκα νῦν ἑτάρους τε λαβὼν καὶ νῆα μέλαιναν
urn:cts:greekLit:tlg0012.tlg002.murray:15.270#ἦλθον πευσόμενος πατρὸς δὴν οἰχομένοιο.
urn:cts:greekLit:tlg0012.tlg002.murray:15.271#τὸν δʼ αὖτε προσέειπε Θεοκλύμενος θεοειδής·
urn:cts:greekLit:tlg0012.tlg002.murray:15.272#οὕτω τοι καὶ ἐγὼν ἐκ πατρίδος, ἄνδρα κατακτὰς
urn:cts:greekLit:tlg0012.tlg002.murray:15.273#ἔμφυλον· πολλοὶ δὲ κασίγνητοί τε ἔται τε
urn:cts:greekLit:tlg0012.tlg002.murray:15.274#Ἄργος ἀνʼ ἱππόβοτον, μέγα δὲ κρατέουσιν Ἀχαιῶν.
urn:cts:greekLit:tlg0012.tlg002.murray:15.275#τῶν ὑπαλευάμενος θάνατον καὶ κῆρα μέλαιναν
urn:cts:greekLit:tlg0012.tlg002.murray:15.276#φεύγω, ἐπεί νύ μοι αἶσα κατʼ ἀνθρώπους ἀλάλησθαι.
urn:cts:greekLit:tlg0012.tlg002.murray:15.277#ἀλλά με νηὸς ἔφεσσαι, ἐπεί σε φυγὼν ἱκέτευσα,
urn:cts:greekLit:tlg0012.tlg002.murray:15.278#μή με κατακτείνωσι· διωκέμεναι γὰρ ὀΐω.
urn:cts:greekLit:tlg0012.tlg002.murray:15.279#τὸν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:15.280#οὐ μὲν δή σʼ ἐθέλοντά γʼ ἀπώσω νηὸς ἐΐσης,
urn:cts:greekLit:tlg0012.tlg002.murray:15.281#ἀλλʼ ἕπευ· αὐτὰρ κεῖθι φιλήσεαι, οἷά κʼ ἔχωμεν.
urn:cts:greekLit:tlg0012.tlg002.murray:15.282#ὣς ἄρα φωνήσας οἱ ἐδέξατο χάλκεον ἔγχος,
urn:cts:greekLit:tlg0012.tlg002.murray:15.283#καὶ τό γʼ ἐπʼ ἰκριόφιν τάνυσεν νεὸς ἀμφιελίσσης·
urn:cts:greekLit:tlg0012.tlg002.murray:15.284#ἂν δὲ καὶ αὐτὸς νηὸς ἐβήσετο ποντοπόροιο.
urn:cts:greekLit:tlg0012.tlg002.murray:15.285#ἐν πρύμνῃ δʼ ἄρʼ ἔπειτα καθέζετο, πὰρ δὲ οἷ αὐτῷ
urn:cts:greekLit:tlg0012.tlg002.murray:15.286#εἷσε Θεοκλύμενον· τοὶ δὲ πρυμνήσιʼ ἔλυσαν.
urn:cts:greekLit:tlg0012.tlg002.murray:15.287#Τηλέμαχος δʼ ἑτάροισιν ἐποτρύνας ἐκέλευσεν
urn:cts:greekLit:tlg0012.tlg002.murray:15.288#ὅπλων ἅπτεσθαι· τοὶ δʼ ἐσσυμένως ἐπίθοντο.
urn:cts:greekLit:tlg0012.tlg002.murray:15.289#ἱστὸν δʼ εἰλάτινον κοίλης ἔντοσθε μεσόδμης
urn:cts:greekLit:tlg0012.tlg002.murray:15.290#στῆσαν ἀείραντες,  κατὰ δὲ προτόνοισιν ἔδησαν,
urn:cts:greekLit:tlg0012.tlg002.murray:15.291#ἕλκον δʼ ἱστία λευκὰ ἐϋστρέπτοισι βοεῦσι.
urn:cts:greekLit:tlg0012.tlg002.murray:15.292#τοῖσιν δʼ ἴκμενον οὖρον ἵει γλαυκῶπις Ἀθήνη,
urn:cts:greekLit:tlg0012.tlg002.murray:15.293#λάβρον ἐπαιγίζοντα διʼ αἰθέρος, ὄφρα τάχιστα
urn:cts:greekLit:tlg0012.tlg002.murray:15.294#νηῦς ἀνύσειε θέουσα θαλάσσης ἁλμυρὸν ὕδωρ.
urn:cts:greekLit:tlg0012.tlg002.murray:15.295#βὰν δὲ παρὰ Κρουνοὺς καὶ Χαλκίδα καλλιρέεθρον.
urn:cts:greekLit:tlg0012.tlg002.murray:15.296#δύσετό τʼ ἠέλιος σκιόωντό τε πᾶσαι ἀγυιαί·
urn:cts:greekLit:tlg0012.tlg002.murray:15.297#ἡ δὲ Φεὰς ἐπέβαλλεν ἐπειγομένη Διὸς οὔρῳ
urn:cts:greekLit:tlg0012.tlg002.murray:15.298#ἠδὲ παρʼ Ἤλιδα δῖαν, ὅθι κρατέουσιν Ἐπειοί.
urn:cts:greekLit:tlg0012.tlg002.murray:15.299#ἔνθεν δʼ αὖ νήσοισιν ἐπιπροέηκε θοῇσιν,
urn:cts:greekLit:tlg0012.tlg002.murray:15.300#ὁρμαίνων ἤ κεν θάνατον φύγοι ἦ κεν ἁλώῃ.
urn:cts:greekLit:tlg0012.tlg002.murray:15.301#τὼ δʼ αὖτʼ ἐν κλισίῃ Ὀδυσεὺς καὶ δῖος ὑφορβὸς
urn:cts:greekLit:tlg0012.tlg002.murray:15.302#δορπείτην· παρὰ δέ σφιν ἐδόρπεον ἀνέρες ἄλλοι.
urn:cts:greekLit:tlg0012.tlg002.murray:15.303#αὐτὰρ ἐπεὶ πόσιος καὶ ἐδητύος ἐξ ἔρον ἕντο,
urn:cts:greekLit:tlg0012.tlg002.murray:15.304#τοῖς δʼ Ὀδυσεὺς μετέειπε, συβώτεω πειρητίζων,
urn:cts:greekLit:tlg0012.tlg002.murray:15.305#ἤ μιν ἔτʼ ἐνδυκέως φιλέοι μεῖναί τε κελεύοι
urn:cts:greekLit:tlg0012.tlg002.murray:15.306#αὐτοῦ ἐνὶ σταθμῷ, ἦ ὀτρύνειε πόλινδε·
urn:cts:greekLit:tlg0012.tlg002.murray:15.307#κέκλυθι νῦν, Εὔμαιε, καὶ ἄλλοι πάντες ἑταῖροι·
urn:cts:greekLit:tlg0012.tlg002.murray:15.308#ἠῶθεν προτὶ ἄστυ λιλαίομαι ἀπονέεσθαι
urn:cts:greekLit:tlg0012.tlg002.murray:15.309#πτωχεύσων,  ἵνα μή σε κατατρύχω καὶ ἑταίρους.
urn:cts:greekLit:tlg0012.tlg002.murray:15.310#ἀλλά μοι εὖ θʼ ὑπόθευ καὶ ἅμʼ ἡγεμόνʼ ἐσθλὸν ὄπασσον
urn:cts:greekLit:tlg0012.tlg002.murray:15.311#ὅς κέ με κεῖσʼ ἀγάγῃ· κατὰ δὲ πτόλιν αὐτὸς ἀνάγκῃ
urn:cts:greekLit:tlg0012.tlg002.murray:15.312#πλάγξομαι, αἴ κέν τις κοτύλην καὶ πύρνον ὀρέξῃ.
urn:cts:greekLit:tlg0012.tlg002.murray:15.313#καί κʼ ἐλθὼν πρὸς δώματʼ Ὀδυσσῆος θείοιο
urn:cts:greekLit:tlg0012.tlg002.murray:15.314#ἀγγελίην εἴποιμι περίφρονι Πηνελοπείῃ,
urn:cts:greekLit:tlg0012.tlg002.murray:15.315#καί κε μνηστήρεσσιν ὑπερφιάλοισι μιγείην,
urn:cts:greekLit:tlg0012.tlg002.murray:15.316#εἴ μοι δεῖπνον δοῖεν ὀνείατα μυρίʼ ἔχοντες.
urn:cts:greekLit:tlg0012.tlg002.murray:15.317#αἶψά κεν εὖ δρώοιμι μετὰ σφίσιν ἅσσʼ ἐθέλοιεν.
urn:cts:greekLit:tlg0012.tlg002.murray:15.318#ἐκ γάρ τοι ἐρέω, σὺ δὲ σύνθεο καί μευ ἄκουσον·
urn:cts:greekLit:tlg0012.tlg002.murray:15.319#Ἑρμείαο ἕκητι διακτόρου, ὅς ῥά τε πάντων
urn:cts:greekLit:tlg0012.tlg002.murray:15.320#ἀνθρώπων ἔργοισι χάριν καὶ κῦδος ὀπάζει,
urn:cts:greekLit:tlg0012.tlg002.murray:15.321#δρηστοσύνῃ οὐκ ἄν μοι ἐρίσσειε βροτὸς ἄλλος,
urn:cts:greekLit:tlg0012.tlg002.murray:15.322#πῦρ τʼ εὖ νηῆσαι διά τε ξύλα δανὰ κεάσσαι,
urn:cts:greekLit:tlg0012.tlg002.murray:15.323#δαιτρεῦσαί τε καὶ ὀπτῆσαι καὶ οἰνοχοῆσαι,
urn:cts:greekLit:tlg0012.tlg002.murray:15.324#οἷά τε τοῖς ἀγαθοῖσι παραδρώωσι χέρηες.
urn:cts:greekLit:tlg0012.tlg002.murray:15.325#τὸν δὲ μέγʼ ὀχθήσας προσέφης,  Εὔμαιε συβῶτα·
urn:cts:greekLit:tlg0012.tlg002.murray:15.326#ὤ μοι, ξεῖνε, τίη τοι ἐνὶ φρεσὶ τοῦτο νόημα
urn:cts:greekLit:tlg0012.tlg002.murray:15.327#ἔπλετο; ἦ σύ γε πάγχυ λιλαίεαι αὐτόθʼ ὀλέσθαι.
urn:cts:greekLit:tlg0012.tlg002.murray:15.328#εἰ δὴ μνηστήρων ἐθέλεις καταδῦναι ὅμιλον,
urn:cts:greekLit:tlg0012.tlg002.murray:15.329#τῶν ὕβρις τε βίη τε σιδήρεον οὐρανὸν ἵκει.
urn:cts:greekLit:tlg0012.tlg002.murray:15.330#οὔ τοι τοιοίδʼ εἰσὶν ὑποδρηστῆρες ἐκείνων,
urn:cts:greekLit:tlg0012.tlg002.murray:15.331#ἀλλὰ νέοι, χλαίνας εὖ εἱμένοι ἠδὲ χιτῶνας,
urn:cts:greekLit:tlg0012.tlg002.murray:15.332#αἰεὶ δὲ λιπαροὶ κεφαλὰς καὶ καλὰ πρόσωπα,
urn:cts:greekLit:tlg0012.tlg002.murray:15.333#οἵ σφιν ὑποδρώωσιν· ἐΰξεστοι δὲ τράπεζαι
urn:cts:greekLit:tlg0012.tlg002.murray:15.334#σίτου καὶ κρειῶν ἠδʼ οἴνου βεβρίθασιν.
urn:cts:greekLit:tlg0012.tlg002.murray:15.335#ἀλλὰ μένʼ· οὐ γάρ τίς τοι ἀνιᾶται παρεόντι,
urn:cts:greekLit:tlg0012.tlg002.murray:15.336#οὔτʼ ἐγὼ οὔτε τις ἄλλος ἑταίρων, οἵ μοι ἔασιν.
urn:cts:greekLit:tlg0012.tlg002.murray:15.337#αὐτὰρ ἐπὴν ἔλθῃσιν Ὀδυσσῆος φίλος υἱός,
urn:cts:greekLit:tlg0012.tlg002.murray:15.338#κεῖνός σε χλαῖνάν τε χιτῶνά τε εἵματα ἕσσει,
urn:cts:greekLit:tlg0012.tlg002.murray:15.339#πέμψει δʼ ὅππη σε κραδίη θυμός τε κελεύει.
urn:cts:greekLit:tlg0012.tlg002.murray:15.340#τὸν δʼ ἠμείβετʼ ἔπειτα πολύτλας δῖος Ὀδυσσεύς·
urn:cts:greekLit:tlg0012.tlg002.murray:15.341#αἴθʼ οὕτως, Εὔμαιε, φίλος Διὶ πατρὶ γένοιο
urn:cts:greekLit:tlg0012.tlg002.murray:15.342#ὡς ἐμοί, ὅττι μʼ ἔπαυσας ἄλης καὶ ὀϊζύος αἰνῆς.
urn:cts:greekLit:tlg0012.tlg002.murray:15.343#πλαγκτοσύνης δʼ οὐκ ἔστι κακώτερον ἄλλο βροτοῖσιν·
urn:cts:greekLit:tlg0012.tlg002.murray:15.344#ἀλλʼ ἕνεκʼ οὐλομένης γαστρὸς κακὰ κήδεʼ ἔχουσιν
urn:cts:greekLit:tlg0012.tlg002.murray:15.345#ἀνέρες,  ὅν τινʼ ἵκηται ἄλη καὶ πῆμα καὶ ἄλγος.
urn:cts:greekLit:tlg0012.tlg002.murray:15.346#νῦν δʼ ἐπεὶ ἰσχανάᾳς μεῖναι τέ με κεῖνον ἄνωγας,
urn:cts:greekLit:tlg0012.tlg002.murray:15.347#εἴπʼ ἄγε μοι περὶ μητρὸς Ὀδυσσῆος θείοιο
urn:cts:greekLit:tlg0012.tlg002.murray:15.348#πατρός θʼ, ὃν κατέλειπεν ἰὼν ἐπὶ γήραος οὐδῷ,
urn:cts:greekLit:tlg0012.tlg002.murray:15.349#ἤ που ἔτι ζώουσιν ὑπʼ αὐγὰς ἠελίοιο,
urn:cts:greekLit:tlg0012.tlg002.murray:15.350#ἦ ἤδη τεθνᾶσι καὶ εἰν Ἀΐδαο δόμοισι.
urn:cts:greekLit:tlg0012.tlg002.murray:15.351#τὸν δʼ αὖτε προσέειπε συβώτης, ὄρχαμος ἀνδρὼν·
urn:cts:greekLit:tlg0012.tlg002.murray:15.352#τοιγὰρ ἐγώ τοι, ξεῖνε, μάλʼ ἀτρεκέως ἀγορεύσω.
urn:cts:greekLit:tlg0012.tlg002.murray:15.353#Λαέρτης μὲν ἔτι ζώει, Διὶ δʼ εὔχεται αἰεὶ
urn:cts:greekLit:tlg0012.tlg002.murray:15.354#θυμὸν ἀπὸ μελέων φθίσθαι οἷς ἐν μεγάροισιν·
urn:cts:greekLit:tlg0012.tlg002.murray:15.355#ἐκπάγλως γὰρ παιδὸς ὀδύρεται οἰχομένοιο
urn:cts:greekLit:tlg0012.tlg002.murray:15.356#κουριδίης τʼ ἀλόχοιο δαΐφρονος, ἥ ἑ μάλιστα
urn:cts:greekLit:tlg0012.tlg002.murray:15.357#ἤκαχʼ ἀποφθιμένη καὶ ἐν ὠμῷ γήραϊ θῆκεν.
urn:cts:greekLit:tlg0012.tlg002.murray:15.358#ἡ δʼ ἄχεϊ οὗ παιδὸς ἀπέφθιτο κυδαλίμοιο,
urn:cts:greekLit:tlg0012.tlg002.murray:15.359#λευγαλέῳ θανάτῳ, ὡς μὴ θάνοι ὅς τις ἐμοί γε
urn:cts:greekLit:tlg0012.tlg002.murray:15.360#ἐνθάδε ναιετάων φίλος εἴη καὶ φίλα ἔρδοι.
urn:cts:greekLit:tlg0012.tlg002.murray:15.361#ὄφρα μὲν οὖν δὴ κείνη ἔην, ἀχέουσά περ ἔμπης,
urn:cts:greekLit:tlg0012.tlg002.murray:15.362#τόφρα τί μοι φίλον ἔσκε μεταλλῆσαι καὶ ἐρέσθαι,
urn:cts:greekLit:tlg0012.tlg002.murray:15.363#οὕνεκά μʼ αὐτὴ θρέψεν ἅμα Κτιμένῃ τανυπέπλῳ,
urn:cts:greekLit:tlg0012.tlg002.murray:15.364#θυγατέρʼ ἰφθίμῃ, τὴν ὁπλοτάτην τέκε παίδων·
urn:cts:greekLit:tlg0012.tlg002.murray:15.365#τῇ ὁμοῦ ἐτρεφόμην,  ὀλίγον δέ τί μʼ ἧσσον ἐτίμα.
urn:cts:greekLit:tlg0012.tlg002.murray:15.366#αὐτὰρ ἐπεί ῥʼ ἥβην πολυήρατον ἱκόμεθʼ ἄμφω,
urn:cts:greekLit:tlg0012.tlg002.murray:15.367#τὴν μὲν ἔπειτα Σάμηνδʼ ἔδοσαν καὶ μυρίʼ ἕλοντο,
urn:cts:greekLit:tlg0012.tlg002.murray:15.368#αὐτὰρ ἐμὲ χλαῖνάν τε χιτῶνά τε εἵματʼ ἐκείνη
urn:cts:greekLit:tlg0012.tlg002.murray:15.369#καλὰ μάλʼ ἀμφιέσασα, ποσὶν δʼ ὑποδήματα δοῦσα
urn:cts:greekLit:tlg0012.tlg002.murray:15.370#ἀγρόνδε προΐαλλε· φίλει δέ με κηρόθι μᾶλλον.
urn:cts:greekLit:tlg0012.tlg002.murray:15.371#νῦν δʼ ἤδη τούτων ἐπιδεύομαι· ἀλλά μοι αὐτῷ
urn:cts:greekLit:tlg0012.tlg002.murray:15.372#ἔργον ἀέξουσιν μάκαρες θεοὶ ᾧ ἐπιμίμνω·
urn:cts:greekLit:tlg0012.tlg002.murray:15.373#τῶν ἔφαγόν τʼ ἔπιόν τε καὶ αἰδοίοισιν ἔδωκα.
urn:cts:greekLit:tlg0012.tlg002.murray:15.374#ἐκ δʼ ἄρα δεσποίνης οὐ μείλιχον ἔστιν ἀκοῦσαι
urn:cts:greekLit:tlg0012.tlg002.murray:15.375#οὔτʼ ἔπος οὔτε τι ἔργον,  ἐπεὶ κακὸν ἔμπεσεν οἴκῳ,
urn:cts:greekLit:tlg0012.tlg002.murray:15.376#ἄνδρες ὑπερφίαλοι· μέγα δὲ δμῶες χατέουσιν
urn:cts:greekLit:tlg0012.tlg002.murray:15.377#ἀντία δεσποίνης φάσθαι καὶ ἕκαστα πυθέσθαι
urn:cts:greekLit:tlg0012.tlg002.murray:15.378#καὶ φαγέμεν πιέμεν τε, ἔπειτα δὲ καί τι φέρεσθαι
urn:cts:greekLit:tlg0012.tlg002.murray:15.379#ἀγρόνδʼ, οἷά τε θυμὸν ἀεὶ δμώεσσιν ἰαίνει.
urn:cts:greekLit:tlg0012.tlg002.murray:15.380#τὸν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:15.381#ὢ πόποι,  ὡς ἄρα τυτθὸς ἐών, Εὔμαιε συβῶτα,
urn:cts:greekLit:tlg0012.tlg002.murray:15.382#πολλὸν ἀπεπλάγχθης σῆς πατρίδος ἠδὲ τοκήων.
urn:cts:greekLit:tlg0012.tlg002.murray:15.383#ἀλλʼ ἄγε μοι τόδε εἰπὲ καὶ ἀτρεκέως κατάλεξον,
urn:cts:greekLit:tlg0012.tlg002.murray:15.384#ἠὲ διεπράθετο πτόλις ἀνδρῶν εὐρυάγυια,
urn:cts:greekLit:tlg0012.tlg002.murray:15.385#ᾗ ἔνι ναιετάασκε πατὴρ καὶ πότνια μήτηρ,
urn:cts:greekLit:tlg0012.tlg002.murray:15.386#ἦ σέ γε μουνωθέντα παρʼ οἴεσιν ἢ παρὰ βουσὶν
urn:cts:greekLit:tlg0012.tlg002.murray:15.387#ἄνδρες δυσμενέες νηυσὶν λάβον ἠδʼ ἐπέρασσαν
urn:cts:greekLit:tlg0012.tlg002.murray:15.388#τοῦδʼ ἀνδρὸς πρὸς δώμαθʼ, ὁ δʼ ἄξιον ὦνον ἔδωκε.
urn:cts:greekLit:tlg0012.tlg002.murray:15.389#τὸν δʼ αὖτε προσέειπε συβώτης, ὄρχαμος ἀνδρῶν·
urn:cts:greekLit:tlg0012.tlg002.murray:15.390#ξεῖνʼ,  ἐπεὶ ἂρ δὴ ταῦτά μʼ ἀνείρεαι ἠδὲ μεταλλᾷς,
urn:cts:greekLit:tlg0012.tlg002.murray:15.391#σιγῇ νῦν ξυνίει καὶ τέρπεο, πῖνέ τε οἶνον
urn:cts:greekLit:tlg0012.tlg002.murray:15.392#ἥμενος. αἵδε δὲ νύκτες ἀθέσφατοι· ἔστι μὲν εὕδειν,
urn:cts:greekLit:tlg0012.tlg002.murray:15.393#ἔστι δὲ τερπομένοισιν ἀκούειν· οὐδέ τί σε χρή,
urn:cts:greekLit:tlg0012.tlg002.murray:15.394#πρὶν ὥρη, καταλέχθαι· ἀνίη καὶ πολὺς ὕπνος.
urn:cts:greekLit:tlg0012.tlg002.murray:15.395#τῶν δʼ ἄλλων ὅτινα κραδίη καὶ θυμὸς ἀνώγει,
urn:cts:greekLit:tlg0012.tlg002.murray:15.396#εὑδέτω ἐξελθών· ἅμα δʼ ἠοῖ φαινομένηφι
urn:cts:greekLit:tlg0012.tlg002.murray:15.397#δειπνήσας ἅμʼ ὕεσσιν ἀνακτορίῃσιν ἑπέσθω.
urn:cts:greekLit:tlg0012.tlg002.murray:15.398#νῶϊ δʼ ἐνὶ κλισίῃ πίνοντέ τε δαινυμένω τε
urn:cts:greekLit:tlg0012.tlg002.murray:15.399#κήδεσιν ἀλλήλων τερπώμεθα λευγαλέοισι,
urn:cts:greekLit:tlg0012.tlg002.murray:15.400#μνωομένω· μετὰ γάρ τε καὶ ἄλγεσι τέρπεται ἀνήρ,
urn:cts:greekLit:tlg0012.tlg002.murray:15.401#ὅς τις δὴ μάλα πολλὰ πάθῃ καὶ πόλλʼ ἐπαληθῇ.
urn:cts:greekLit:tlg0012.tlg002.murray:15.402#τοῦτο δέ τοι ἐρέω ὅ μʼ ἀνείρεαι ἠδὲ μεταλλᾷς.
urn:cts:greekLit:tlg0012.tlg002.murray:15.403#νῆσός τις Συρίη κικλήσκεται, εἴ που ἀκούεις,
urn:cts:greekLit:tlg0012.tlg002.murray:15.404#Ὀρτυγίης καθύπερθεν, ὅθι τροπαὶ ἠελίοιο,
urn:cts:greekLit:tlg0012.tlg002.murray:15.405#οὔ τι περιπληθὴς λίην τόσον,  ἀλλʼ ἀγαθὴ μέν,
urn:cts:greekLit:tlg0012.tlg002.murray:15.406#εὔβοτος, εὔμηλος, οἰνοπληθής, πολύπυρος.
urn:cts:greekLit:tlg0012.tlg002.murray:15.407#πείνη δʼ οὔ ποτε δῆμον ἐσέρχεται, οὐδέ τις ἄλλη
urn:cts:greekLit:tlg0012.tlg002.murray:15.408#νοῦσος ἐπὶ στυγερὴ πέλεται δειλοῖσι βροτοῖσιν·
urn:cts:greekLit:tlg0012.tlg002.murray:15.409#ἀλλʼ ὅτε γηράσκωσι πόλιν κάτα φῦλʼ ἀνθρώπων,
urn:cts:greekLit:tlg0012.tlg002.murray:15.410#ἐλθὼν ἀργυρότοξος Ἀπόλλων Ἀρτέμιδι ξὺν
urn:cts:greekLit:tlg0012.tlg002.murray:15.411#οἷς ἀγανοῖς βελέεσσιν ἐποιχόμενος κατέπεφνεν.
urn:cts:greekLit:tlg0012.tlg002.murray:15.412#ἔνθα δύω πόλιες, δίχα δέ σφισι πάντα δέδασται·
urn:cts:greekLit:tlg0012.tlg002.murray:15.413#τῇσιν δʼ ἀμφοτέρῃσι πατὴρ ἐμὸς ἐμβασίλευε,
urn:cts:greekLit:tlg0012.tlg002.murray:15.414#Κτήσιος Ὀρμενίδης, ἐπιείκελος ἀθανάτοισιν.
urn:cts:greekLit:tlg0012.tlg002.murray:15.415#ἔνθα δὲ Φοίνικες ναυσίκλυτοι ἤλυθον ἄνδρες,
urn:cts:greekLit:tlg0012.tlg002.murray:15.416#τρῶκται, μυρίʼ ἄγοντες ἀθύρματα νηῒ μελαίνῃ.
urn:cts:greekLit:tlg0012.tlg002.murray:15.417#ἔσκε δὲ πατρὸς ἐμοῖο γυνὴ Φοίνισσʼ ἐνὶ οἴκῳ,
urn:cts:greekLit:tlg0012.tlg002.murray:15.418#καλή τε μεγάλη τε καὶ ἀγλαὰ ἔργα ἰδυῖα·
urn:cts:greekLit:tlg0012.tlg002.murray:15.419#τὴν δʼ ἄρα Φοίνικες πολυπαίπαλοι ἠπερόπευον.
urn:cts:greekLit:tlg0012.tlg002.murray:15.420#πλυνούσῃ τις πρῶτα μίγη κοίλῃ παρὰ νηῒ
urn:cts:greekLit:tlg0012.tlg002.murray:15.421#εὐνῇ καὶ φιλότητι, τά τε φρένας ἠπεροπεύει
urn:cts:greekLit:tlg0012.tlg002.murray:15.422#θηλυτέρῃσι γυναιξί, καὶ ἥ κʼ εὐεργὸς ἔῃσιν.
urn:cts:greekLit:tlg0012.tlg002.murray:15.423#εἰρώτα δὴ ἔπειτα τίς εἴη καὶ πόθεν ἔλθοι·
urn:cts:greekLit:tlg0012.tlg002.murray:15.424#ἡ δὲ μάλʼ αὐτίκα πατρὸς ἐπέφραδεν ὑψερεφὲς δῶ·
urn:cts:greekLit:tlg0012.tlg002.murray:15.425#ἐκ μὲν Σιδῶνος πολυχάλκου εὔχομαι εἶναι,
urn:cts:greekLit:tlg0012.tlg002.murray:15.426#κούρη δʼ εἴμʼ Ἀρύβαντος ἐγὼ ῥυδὸν ἀφνειοῖο·
urn:cts:greekLit:tlg0012.tlg002.murray:15.427#ἀλλά μʼ ἀνήρπαξαν Τάφιοι ληΐστορες ἄνδρες
urn:cts:greekLit:tlg0012.tlg002.murray:15.428#ἀγρόθεν ἐρχομένην, πέρασαν δέ τε δεῦρʼ ἀγαγόντες
urn:cts:greekLit:tlg0012.tlg002.murray:15.429#τοῦδʼ ἀνδρὸς πρὸς δώμαθʼ· ὁ δʼ ἄξιον ὦνον ἔδωκε.
urn:cts:greekLit:tlg0012.tlg002.murray:15.430#τὴν δʼ αὖτε προσέειπεν ἀνήρ, ὃς ἐμίσγετο λάθρη·
urn:cts:greekLit:tlg0012.tlg002.murray:15.431#ἦ ῥά κε νῦν πάλιν αὖτις ἅμʼ ἡμῖν οἴκαδʼ ἕποιο,
urn:cts:greekLit:tlg0012.tlg002.murray:15.432#ὄφρα ἴδῃ πατρὸς καὶ μητέρος ὑψερεφὲς δῶ
urn:cts:greekLit:tlg0012.tlg002.murray:15.433#αὐτούς τʼ; ἦ γὰρ ἔτʼ εἰσὶ καὶ ἀφνειοὶ καλέονται.
urn:cts:greekLit:tlg0012.tlg002.murray:15.434#τὸν δʼ αὖτε προσέειπε γυνὴ καὶ ἀμείβετο μύθῳ·
urn:cts:greekLit:tlg0012.tlg002.murray:15.435#εἴη κεν καὶ τοῦτʼ,  εἴ μοι ἐθέλοιτέ γε, ναῦται,
urn:cts:greekLit:tlg0012.tlg002.murray:15.436#ὅρκῳ πιστωθῆναι ἀπήμονά μʼ οἴκαδʼ ἀπάξειν.
urn:cts:greekLit:tlg0012.tlg002.murray:15.437#ὣς ἔφαθʼ, οἱ δʼ ἄρα πάντες ἐπώμνυον ὡς ἐκέλευεν.
urn:cts:greekLit:tlg0012.tlg002.murray:15.438#αὐτὰρ ἐπεί ῥʼ ὄμοσάν τε τελεύτησάν τε τὸν ὅρκον,
urn:cts:greekLit:tlg0012.tlg002.murray:15.439#τοῖς δʼ αὖτις μετέειπε γυνὴ καὶ ἀμείβετο μύθῳ·
urn:cts:greekLit:tlg0012.tlg002.murray:15.440#σιγῇ νῦν,  μή τίς με προσαυδάτω ἐπέεσσιν
urn:cts:greekLit:tlg0012.tlg002.murray:15.441#ὑμετέρων ἑτάρων, ξυμβλήμενος ἢ ἐν ἀγυιῇ,
urn:cts:greekLit:tlg0012.tlg002.murray:15.442#ἤ που ἐπὶ κρήνῃ· μή τις ποτὶ δῶμα γέροντι
urn:cts:greekLit:tlg0012.tlg002.murray:15.443#ἐλθὼν ἐξείπῃ, ὁ δʼ ὀϊσάμενος καταδήσῃ
urn:cts:greekLit:tlg0012.tlg002.murray:15.444#δεσμῷ ἐν ἀργαλέῳ, ὑμῖν δʼ ἐπιφράσσετʼ ὄλεθρον.
urn:cts:greekLit:tlg0012.tlg002.murray:15.445#ἀλλʼ ἔχετʼ ἐν φρεσὶ μῦθον,  ἐπείγετε δʼ ὦνον ὁδαίων.
urn:cts:greekLit:tlg0012.tlg002.murray:15.446#ἀλλʼ ὅτε κεν δὴ νηῦς πλείη βιότοιο γένηται,
urn:cts:greekLit:tlg0012.tlg002.murray:15.447#ἀγγελίη μοι ἔπειτα θοῶς ἐς δώμαθʼ ἱκέσθω·
urn:cts:greekLit:tlg0012.tlg002.murray:15.448#οἴσω γὰρ καὶ χρυσόν, ὅτις χʼ ὑποχείριος ἔλθῃ·
urn:cts:greekLit:tlg0012.tlg002.murray:15.449#καὶ δέ κεν ἄλλʼ ἐπίβαθρον ἐγὼν ἐθέλουσά γε δοίην.
urn:cts:greekLit:tlg0012.tlg002.murray:15.450#παῖδα γὰρ ἀνδρὸς ἑῆος ἐνὶ μεγάροις ἀτιτάλλω,
urn:cts:greekLit:tlg0012.tlg002.murray:15.451#κερδαλέον δὴ τοῖον, ἅμα τροχόωντα θύραζε·
urn:cts:greekLit:tlg0012.tlg002.murray:15.452#τόν κεν ἄγοιμʼ ἐπὶ νηός, ὁ δʼ ὑμῖν μυρίον ὦνον
urn:cts:greekLit:tlg0012.tlg002.murray:15.453#ἄλφοι, ὅπῃ περάσητε κατʼ ἀλλοθρόους ἀνθρώπους.
urn:cts:greekLit:tlg0012.tlg002.murray:15.454#ἡ μὲν ἄρʼ ὣς εἰποῦσʼ ἀπέβη πρὸς δώματα καλά,
urn:cts:greekLit:tlg0012.tlg002.murray:15.455#οἱ δʼ ἐνιαυτὸν ἅπαντα παρʼ ἡμῖν αὖθι μένοντες
urn:cts:greekLit:tlg0012.tlg002.murray:15.456#ἐν νηῒ γλαφυρῇ βίοτον πολὺν ἐμπολόωντο.
urn:cts:greekLit:tlg0012.tlg002.murray:15.457#ἀλλʼ ὅτε δὴ κοίλη νηῦς ἤχθετο τοῖσι νέεσθαι,
urn:cts:greekLit:tlg0012.tlg002.murray:15.458#καὶ τότʼ ἄρʼ ἄγγελον ἧκαν, ὃς ἀγγείλειε γυναικί.
urn:cts:greekLit:tlg0012.tlg002.murray:15.459#ἤλυθʼ ἀνὴρ πολύϊδρις ἐμοῦ πρὸς δώματα πατρὸς
urn:cts:greekLit:tlg0012.tlg002.murray:15.460#χρύσεον ὅρμον ἔχων,  μετὰ δʼ ἠλέκτροισιν ἔερτο.
urn:cts:greekLit:tlg0012.tlg002.murray:15.461#τὸν μὲν ἄρʼ ἐν μεγάρῳ δμῳαὶ καὶ πότνια μήτηρ
urn:cts:greekLit:tlg0012.tlg002.murray:15.462#χερσίν τʼ ἀμφαφόωντο καὶ ὀφθαλμοῖσιν ὁρῶντο,
urn:cts:greekLit:tlg0012.tlg002.murray:15.463#ὦνον ὑπισχόμεναι· ὁ δὲ τῇ κατένευσε σιωπῇ.
urn:cts:greekLit:tlg0012.tlg002.murray:15.464#ἦ τοι ὁ καννεύσας κοίλην ἐπὶ νῆα βεβήκει,
urn:cts:greekLit:tlg0012.tlg002.murray:15.465#ἡ δʼ ἐμὲ χειρὸς ἑλοῦσα δόμων ἐξῆγε θύραζε.
urn:cts:greekLit:tlg0012.tlg002.murray:15.466#εὗρε δʼ ἐνὶ προδόμῳ ἠμὲν δέπα ἠδὲ τραπέζας
urn:cts:greekLit:tlg0012.tlg002.murray:15.467#ἀνδρῶν δαιτυμόνων, οἵ μευ πατέρʼ ἀμφεπένοντο.
urn:cts:greekLit:tlg0012.tlg002.murray:15.468#οἱ μὲν ἄρʼ ἐς θῶκον πρόμολον, δήμοιό τε φῆμιν,
urn:cts:greekLit:tlg0012.tlg002.murray:15.469#ἡ δʼ αἶψα τρίʼ ἄλεισα κατακρύψασʼ ὑπὸ κόλπῳ
urn:cts:greekLit:tlg0012.tlg002.murray:15.470#ἔκφερεν· αὐτὰρ ἐγὼν ἑπόμην ἀεσιφροσύνῃσι.
urn:cts:greekLit:tlg0012.tlg002.murray:15.471#δύσετό τʼ ἠέλιος, σκιόωντό τε πᾶσαι ἀγυιαί·
urn:cts:greekLit:tlg0012.tlg002.murray:15.472#ἡμεῖς δʼ ἐς λιμένα κλυτὸν ἤλθομεν ὦκα κιόντες,
urn:cts:greekLit:tlg0012.tlg002.murray:15.473#ἔνθʼ ἄρα Φοινίκων ἀνδρῶν ἦν ὠκύαλος νηῦς.
urn:cts:greekLit:tlg0012.tlg002.murray:15.474#οἱ μὲν ἔπειτʼ ἀναβάντες ἐπέπλεον ὑγρὰ κέλευθα,
urn:cts:greekLit:tlg0012.tlg002.murray:15.475#νὼ ἀναβησάμενοι· ἐπὶ δὲ Ζεὺς οὖρον ἴαλλεν.
urn:cts:greekLit:tlg0012.tlg002.murray:15.476#ἑξῆμαρ μὲν ὁμῶς πλέομεν νύκτας τε καὶ ἦμαρ·
urn:cts:greekLit:tlg0012.tlg002.murray:15.477#ἀλλʼ ὅτε δὴ ἕβδομον ἦμαρ ἐπὶ Ζεὺς θῆκε Κρονίων,
urn:cts:greekLit:tlg0012.tlg002.murray:15.478#τὴν μὲν ἔπειτα γυναῖκα βάλʼ Ἄρτεμις ἰοχέαιρα,
urn:cts:greekLit:tlg0012.tlg002.murray:15.479#ἄντλῳ δʼ ἐνδούπησε πεσοῦσʼ ὡς εἰναλίη κήξ.
urn:cts:greekLit:tlg0012.tlg002.murray:15.480#καὶ τὴν μὲν φώκῃσι καὶ ἰχθύσι κύρμα γενέσθαι
urn:cts:greekLit:tlg0012.tlg002.murray:15.481#ἔκβαλον· αὐτὰρ ἐγὼ λιπόμην ἀκαχήμενος ἦτορ·
urn:cts:greekLit:tlg0012.tlg002.murray:15.482#τοὺς δʼ Ἰθάκῃ ἐπέλασσε φέρων ἄνεμός τε καὶ ὕδωρ,
urn:cts:greekLit:tlg0012.tlg002.murray:15.483#ἔνθα με Λαέρτης πρίατο κτεάτεσσιν ἑοῖσιν.
urn:cts:greekLit:tlg0012.tlg002.murray:15.484#οὕτω τήνδε τε γαῖαν ἐγὼν ἴδον ὀφθαλμοῖσι.
urn:cts:greekLit:tlg0012.tlg002.murray:15.485#τὸν δʼ αὖ διογενὴς Ὀδυσεὺς ἠμείβετο μύθῳ·
urn:cts:greekLit:tlg0012.tlg002.murray:15.486#Εὔμαιʼ, ἦ μάλα δή μοι ἐνὶ φρεσὶ θυμὸν ὄρινας
urn:cts:greekLit:tlg0012.tlg002.murray:15.487#ταῦτα ἕκαστα λέγων, ὅσα δὴ πάθες ἄλγεα θυμῷ.
urn:cts:greekLit:tlg0012.tlg002.murray:15.488#ἀλλʼ ἦ τοι σοὶ μὲν παρὰ καὶ κακῷ ἐσθλὸν ἔθηκε
urn:cts:greekLit:tlg0012.tlg002.murray:15.489#Ζεύς, ἐπεὶ ἀνδρὸς δώματʼ ἀφίκεο πολλὰ μογήσας
urn:cts:greekLit:tlg0012.tlg002.murray:15.490#ἠπίου,  ὃς δή τοι παρέχει βρῶσίν τε πόσιν τε
urn:cts:greekLit:tlg0012.tlg002.murray:15.491#ἐνδυκέως, ζώεις δʼ ἀγαθὸν βίον· αὐτὰρ ἐγώ γε
urn:cts:greekLit:tlg0012.tlg002.murray:15.492#πολλὰ βροτῶν ἐπὶ ἄστεʼ ἀλώμενος ἐνθάδʼ ἱκάνω.
urn:cts:greekLit:tlg0012.tlg002.murray:15.493#ὣς οἱ μὲν τοιαῦτα πρὸς ἀλλήλους ἀγόρευον,
urn:cts:greekLit:tlg0012.tlg002.murray:15.494#καδδραθέτην δʼ οὐ πολλὸν ἐπὶ χρόνον, ἀλλὰ μίνυνθα·
urn:cts:greekLit:tlg0012.tlg002.murray:15.495#αἶψα γὰρ Ἠὼς ἦλθεν ἐΰθρονος.  οἱ δʼ ἐπὶ χέρσου
urn:cts:greekLit:tlg0012.tlg002.murray:15.496#Τηλεμάχου ἕταροι λύον ἱστία, κὰδ δʼ ἕλον ἱστὸν
urn:cts:greekLit:tlg0012.tlg002.murray:15.497#καρπαλίμως, τὴν δʼ εἰς ὅρμον προέρυσσαν ἐρετμοῖς·
urn:cts:greekLit:tlg0012.tlg002.murray:15.498#ἐκ δʼ εὐνὰς ἔβαλον, κατὰ δὲ πρυμνήσιʼ ἔδησαν·
urn:cts:greekLit:tlg0012.tlg002.murray:15.499#ἐκ δὲ καὶ αὐτοὶ βαῖνον ἐπὶ ῥηγμῖνι θαλάσσης,
urn:cts:greekLit:tlg0012.tlg002.murray:15.500#δεῖπνόν τʼ ἐντύνοντο κερῶντό τε αἴθοπα οἶνον.
urn:cts:greekLit:tlg0012.tlg002.murray:15.501#αὐτὰρ ἐπεὶ πόσιος καὶ ἐδητύος ἐξ ἔρον ἕντο,
urn:cts:greekLit:tlg0012.tlg002.murray:15.502#τοῖσι δὲ Τηλέμαχος πεπνυμένος ἤρχετο μύθων·
urn:cts:greekLit:tlg0012.tlg002.murray:15.503#ὑμεῖς μὲν νῦν ἄστυδʼ ἐλαύνετε νῆα μέλαιναν,
urn:cts:greekLit:tlg0012.tlg002.murray:15.504#αὐτὰρ ἐγὼν ἀγροὺς ἐπιείσομαι ἠδὲ βοτῆρας·
urn:cts:greekLit:tlg0012.tlg002.murray:15.505#ἑσπέριος δʼ εἰς ἄστυ ἰδὼν ἐμὰ ἔργα κάτειμι.
urn:cts:greekLit:tlg0012.tlg002.murray:15.506#ἠῶθεν δέ κεν ὔμμιν ὁδοιπόριον παραθείμην,
urn:cts:greekLit:tlg0012.tlg002.murray:15.507#δαῖτʼ ἀγαθὴν κρειῶν τε καὶ οἴνου ἡδυπότοιο.
urn:cts:greekLit:tlg0012.tlg002.murray:15.508#τὸν δʼ αὖτε προσέειπε Θεοκλύμενος θεοειδής·
urn:cts:greekLit:tlg0012.tlg002.murray:15.509#πῆ γὰρ ἐγώ, φίλε τέκνον, ἴω; τεῦ δώμαθʼ ἵκωμαι
urn:cts:greekLit:tlg0012.tlg002.murray:15.510#ἀνδρῶν οἳ κραναὴν Ἰθάκην κάτα κοιρανέουσιν;
urn:cts:greekLit:tlg0012.tlg002.murray:15.511#ἦ ἰθὺς σῆς μητρὸς ἴω καὶ σοῖο δόμοιο;
urn:cts:greekLit:tlg0012.tlg002.murray:15.512#τὸν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:15.513#ἄλλως μέν σʼ ἂν ἐγώ γε καὶ ἡμέτερόνδε κελοίμην
urn:cts:greekLit:tlg0012.tlg002.murray:15.514#ἔρχεσθʼ· οὐ γάρ τι ξενίων ποθή· ἀλλὰ σοὶ αὐτῷ
urn:cts:greekLit:tlg0012.tlg002.murray:15.515#χεῖρον,  ἐπεί τοι ἐγὼ μὲν ἀπέσσομαι, οὐδέ σε μήτηρ
urn:cts:greekLit:tlg0012.tlg002.murray:15.516#ὄψεται· οὐ μὲν γάρ τι θαμὰ μνηστῆρσʼ ἐνὶ οἴκῳ
urn:cts:greekLit:tlg0012.tlg002.murray:15.517#φαίνεται, ἀλλʼ ἀπὸ τῶν ὑπερωΐῳ ἱστὸν ὑφαίνει.
urn:cts:greekLit:tlg0012.tlg002.murray:15.518#ἀλλά τοι ἄλλον φῶτα πιφαύσκομαι ὅν κεν ἵκοιο,
urn:cts:greekLit:tlg0012.tlg002.murray:15.519#Εὐρύμαχον, Πολύβοιο δαΐφρονος ἀγλαὸν υἱόν,
urn:cts:greekLit:tlg0012.tlg002.murray:15.520#τὸν νῦν ἶσα θεῷ Ἰθακήσιοι εἰσορόωσι·
urn:cts:greekLit:tlg0012.tlg002.murray:15.521#καὶ γὰρ πολλὸν ἄριστος ἀνὴρ μέμονέν τε μάλιστα
urn:cts:greekLit:tlg0012.tlg002.murray:15.522#μητέρʼ ἐμὴν γαμέειν καὶ Ὀδυσσῆος γέρας ἕξειν.
urn:cts:greekLit:tlg0012.tlg002.murray:15.523#ἀλλὰ τά γε Ζεὺς οἶδεν Ὀλύμπιος, αἰθέρι ναίων,
urn:cts:greekLit:tlg0012.tlg002.murray:15.524#εἴ κέ σφι πρὸ γάμοιο τελευτήσει κακὸν ἦμαρ.
urn:cts:greekLit:tlg0012.tlg002.murray:15.525#ὣς ἄρα οἱ εἰπόντι ἐπέπτατο δεξιὸς ὄρνις,
urn:cts:greekLit:tlg0012.tlg002.murray:15.526#κίρκος, Ἀπόλλωνος ταχὺς ἄγγελος· ἐν δὲ πόδεσσι
urn:cts:greekLit:tlg0012.tlg002.murray:15.527#τίλλε πέλειαν ἔχων, κατὰ δὲ πτερὰ χεῦεν ἔραζε
urn:cts:greekLit:tlg0012.tlg002.murray:15.528#μεσσηγὺς νηός τε καὶ αὐτοῦ Τηλεμάχοιο.
urn:cts:greekLit:tlg0012.tlg002.murray:15.529#τὸν δὲ Θεοκλύμενος ἑτάρων ἀπονόσφι καλέσσας
urn:cts:greekLit:tlg0012.tlg002.murray:15.530#ἔν τʼ ἄρα οἱ φῦ χειρὶ ἔπος τʼ ἔφατʼ ἔκ τʼ ὀνόμαζε·
urn:cts:greekLit:tlg0012.tlg002.murray:15.531#Τηλέμαχʼ, οὔ τοι ἄνευ θεοῦ ἔπτατο δεξιὸς ὄρνις
urn:cts:greekLit:tlg0012.tlg002.murray:15.532#ἔγνων γάρ μιν ἐσάντα ἰδὼν οἰωνὸν ἐόντα.
urn:cts:greekLit:tlg0012.tlg002.murray:15.533#ὑμετέρου δʼ οὐκ ἔστι γένος βασιλεύτερον ἄλλο
urn:cts:greekLit:tlg0012.tlg002.murray:15.534#ἐν δήμῳ Ἰθάκης, ἀλλʼ ὑμεῖς καρτεροὶ αἰεί.
urn:cts:greekLit:tlg0012.tlg002.murray:15.535#τὸν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:15.536#αἲ γὰρ τοῦτο, ξεῖνε, ἔπος τετελεσμένον εἴη·
urn:cts:greekLit:tlg0012.tlg002.murray:15.537#τῷ κε τάχα γνοίης φιλότητά τε πολλά τε δῶρα
urn:cts:greekLit:tlg0012.tlg002.murray:15.538#ἐξ ἐμεῦ, ὡς ἄν τίς σε συναντόμενος μακαρίζοι.
urn:cts:greekLit:tlg0012.tlg002.murray:15.539#ἦ καὶ Πείραιον προσεφώνεε, πιστὸν ἑταῖρον·
urn:cts:greekLit:tlg0012.tlg002.murray:15.540#Πείραιε Κλυτίδη,  σὺ δέ μοι τά περ ἄλλα μάλιστα
urn:cts:greekLit:tlg0012.tlg002.murray:15.541#πείθῃ ἐμῶν ἑτάρων, οἵ μοι Πύλον εἰς ἅμʼ ἕποντο·
urn:cts:greekLit:tlg0012.tlg002.murray:15.542#καὶ νῦν μοι τὸν ξεῖνον ἄγων ἐν δώμασι σοῖσιν
urn:cts:greekLit:tlg0012.tlg002.murray:15.543#ἐνδυκέως φιλέειν καὶ τιέμεν, εἰς ὅ κεν ἔλθω.
urn:cts:greekLit:tlg0012.tlg002.murray:15.544#τὸν δʼ αὖ Πείραιος δουρικλυτὸς ἀντίον ηὔδα·
urn:cts:greekLit:tlg0012.tlg002.murray:15.545#Τηλέμαχʼ, εἰ γάρ κεν σὺ πολὺν χρόνον ἐνθάδε μίμνοι,
urn:cts:greekLit:tlg0012.tlg002.murray:15.546#τόνδε τʼ ἐγὼ κομιῶ,  ξενίων δέ οἱ οὐ ποθὴ ἔσται.
urn:cts:greekLit:tlg0012.tlg002.murray:15.547#ὣς εἰπὼν ἐπὶ νηὸς ἔβη, ἐκέλευσε δʼ ἑταίρους
urn:cts:greekLit:tlg0012.tlg002.murray:15.548#αὐτούς τʼ ἀμβαίνειν ἀνά τε πρυμνήσια λῦσαι.
urn:cts:greekLit:tlg0012.tlg002.murray:15.549#οἱ δʼ αἶψʼ εἴσβαινον καὶ ἐπὶ κληῗσι καθῖζον.
urn:cts:greekLit:tlg0012.tlg002.murray:15.550#Τηλέμαχος δʼ ὑπὸ ποσσὶν ἐδήσατο καλὰ πέδιλα,
urn:cts:greekLit:tlg0012.tlg002.murray:15.551#εἵλετο δʼ ἄλκιμον ἔγχος, ἀκαχμένον ὀξέϊ χαλκῷ,
urn:cts:greekLit:tlg0012.tlg002.murray:15.552#νηὸς ἀπʼ ἰκριόφιν· τοὶ δὲ πρυμνήσιʼ ἔλυσαν.
urn:cts:greekLit:tlg0012.tlg002.murray:15.553#οἱ μὲν ἀνώσαντες πλέον ἐς πόλιν, ὡς ἐκέλευσε
urn:cts:greekLit:tlg0012.tlg002.murray:15.554#Τηλέμαχος, φίλος υἱὸς Ὀδυσσῆος θείοιο·
urn:cts:greekLit:tlg0012.tlg002.murray:15.555#τὸν δʼ ὦκα προβιβάντα πόδες φέρον, ὄφρʼ ἵκετʼ αὐλήν,
urn:cts:greekLit:tlg0012.tlg002.murray:15.556#ἔνθα οἱ ἦσαν ὕες μάλα μυρίαι, ᾗσι συβώτης
urn:cts:greekLit:tlg0012.tlg002.murray:15.557#ἐσθλὸς ἐὼν ἐνίαυεν, ἀνάκτεσιν ἤπια εἰδώς,
urn:cts:greekLit:tlg0012.tlg002.murray:16.1#τὼ δʼ αὖτʼ ἐν κλισίῃ Ὀδυσεὺς καὶ δῖος ὑφορβὸς
urn:cts:greekLit:tlg0012.tlg002.murray:16.2#ἐντύνοντο ἄριστον ἅμʼ ἠοῖ, κηαμένω πῦρ,
urn:cts:greekLit:tlg0012.tlg002.murray:16.3#ἔκπεμψάν τε νομῆας ἅμʼ ἀγρομένοισι σύεσσι·
urn:cts:greekLit:tlg0012.tlg002.murray:16.4#Τηλέμαχον δὲ περίσσαινον κύνες ὑλακόμωροι,
urn:cts:greekLit:tlg0012.tlg002.murray:16.5#οὐδʼ ὕλαον προσιόντα.  νόησε δὲ δῖος Ὀδυσσεὺς
urn:cts:greekLit:tlg0012.tlg002.murray:16.6#σαίνοντάς τε κύνας, περί τε κτύπος ἦλθε ποδοῖϊν.
urn:cts:greekLit:tlg0012.tlg002.murray:16.7#αἶψα δʼ ἄρʼ Εὔμαιον ἔπεα πτερόεντα προσηύδα·
urn:cts:greekLit:tlg0012.tlg002.murray:16.8#Εὔμαιʼ, ἦ μάλα τίς τοι ἐλεύσεται ἐνθάδʼ ἑταῖρος
urn:cts:greekLit:tlg0012.tlg002.murray:16.9#ἢ καὶ γνώριμος ἄλλος, ἐπεὶ κύνες οὐχ ὑλάουσιν,
urn:cts:greekLit:tlg0012.tlg002.murray:16.10#ἀλλὰ περισσαίνουσι· ποδῶν δʼ ὑπὸ δοῦπον ἀκούω.
urn:cts:greekLit:tlg0012.tlg002.murray:16.11#οὔ πω πᾶν εἴρητο ἔπος, ὅτε οἱ φίλος υἱὸς
urn:cts:greekLit:tlg0012.tlg002.murray:16.12#ἔστη ἐνὶ προθύροισι. ταφὼν δʼ ἀνόρουσε συβώτης,
urn:cts:greekLit:tlg0012.tlg002.murray:16.13#ἐκ δʼ ἄρα οἱ χειρῶν πέσον ἄγγεα, τοῖς ἐπονεῖτο,
urn:cts:greekLit:tlg0012.tlg002.murray:16.14#κιρνὰς αἴθοπα οἶνον. ὁ δʼ ἀντίος ἦλθεν ἄνακτος,
urn:cts:greekLit:tlg0012.tlg002.murray:16.15#κύσσε δέ μιν κεφαλήν τε καὶ ἄμφω φάεα καλὰ
urn:cts:greekLit:tlg0012.tlg002.murray:16.16#χεῖράς τʼ ἀμφοτέρας· θαλερὸν δέ οἱ ἔκπεσε δάκρυ.
urn:cts:greekLit:tlg0012.tlg002.murray:16.17#ὡς δὲ πατὴρ ὃν παῖδα φίλα φρονέων ἀγαπάζῃ
urn:cts:greekLit:tlg0012.tlg002.murray:16.18#ἐλθόντʼ ἐξ ἀπίης γαίης δεκάτῳ ἐνιαυτῷ,
urn:cts:greekLit:tlg0012.tlg002.murray:16.19#μοῦνον τηλύγετον, τῷ ἔπʼ ἄλγεα πολλὰ μογήσῃ,
urn:cts:greekLit:tlg0012.tlg002.murray:16.20#ὣς τότε Τηλέμαχον θεοειδέα δῖος ὑφορβὸς
urn:cts:greekLit:tlg0012.tlg002.murray:16.21#πάντα κύσεν περιφύς, ὡς ἐκ θανάτοιο φυγόντα·
urn:cts:greekLit:tlg0012.tlg002.murray:16.22#καί ῥʼ ὀλοφυρόμενος ἔπεα πτερόεντα προσηύδα·
urn:cts:greekLit:tlg0012.tlg002.murray:16.23#ἦλθες, Τηλέμαχε, γλυκερὸν φάος. οὔ σʼ ἔτʼ ἐγώ γε
urn:cts:greekLit:tlg0012.tlg002.murray:16.24#ὄψεσθαι ἐφάμην, ἐπεὶ ᾤχεο νηῒ Πύλονδε.
urn:cts:greekLit:tlg0012.tlg002.murray:16.25#ἀλλʼ ἄγε νῦν εἴσελθε,  φίλον τέκος, ὄφρα σε θυμῷ
urn:cts:greekLit:tlg0012.tlg002.murray:16.26#τέρψομαι εἰσορόων νέον ἄλλοθεν ἔνδον ἐόντα.
urn:cts:greekLit:tlg0012.tlg002.murray:16.27#οὐ μὲν γάρ τι θάμʼ ἀγρὸν ἐπέρχεαι οὐδὲ νομῆας,
urn:cts:greekLit:tlg0012.tlg002.murray:16.28#ἀλλʼ ἐπιδημεύεις· ὣς γάρ νύ τοι εὔαδε θυμῷ,
urn:cts:greekLit:tlg0012.tlg002.murray:16.29#ἀνδρῶν μνηστήρων ἐσορᾶν ἀΐδηλον ὅμιλον.
urn:cts:greekLit:tlg0012.tlg002.murray:16.30#τὸν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:16.31#ἔσσεται οὕτως, ἄττα· σέθεν δʼ ἕνεκʼ ἐνθάδʼ ἱκάνω,
urn:cts:greekLit:tlg0012.tlg002.murray:16.32#ὄφρα σέ τʼ ὀφθαλμοῖσιν ἴδω καὶ μῦθον ἀκούσω,
urn:cts:greekLit:tlg0012.tlg002.murray:16.33#ἤ μοι ἔτʼ ἐν μεγάροις μήτηρ μένει, ἦέ τις ἤδη
urn:cts:greekLit:tlg0012.tlg002.murray:16.34#ἀνδρῶν ἄλλος ἔγημεν, Ὀδυσσῆος δέ που εὐνὴ
urn:cts:greekLit:tlg0012.tlg002.murray:16.35#χήτει ἐνευναίων κάκʼ ἀράχνια κεῖται ἔχουσα.
urn:cts:greekLit:tlg0012.tlg002.murray:16.36#τὸν δʼ αὖτε προσέειπε συβώτης, ὄρχαμος ἀνδρῶν·
urn:cts:greekLit:tlg0012.tlg002.murray:16.37#καὶ λίην κείνη γε μένει τετληότι θυμῷ
urn:cts:greekLit:tlg0012.tlg002.murray:16.38#σοῖσιν ἐνὶ μεγάροισιν· ὀϊζυραὶ δέ οἱ αἰεὶ
urn:cts:greekLit:tlg0012.tlg002.murray:16.39#φθίνουσιν νύκτες τε καὶ ἤματα δάκρυ χεούσῃ.
urn:cts:greekLit:tlg0012.tlg002.murray:16.40#ὣς ἄρα φωνήσας οἱ ἐδέξατο χάλκεον ἔγχος·
urn:cts:greekLit:tlg0012.tlg002.murray:16.41#αὐτὰρ ὅ γʼ εἴσω ἴεν καὶ ὑπέρβη λάϊνον οὐδόν.
urn:cts:greekLit:tlg0012.tlg002.murray:16.42#τῷ δʼ ἕδρης ἐπιόντι πατὴρ ὑπόειξεν Ὀδυσσεύς·
urn:cts:greekLit:tlg0012.tlg002.murray:16.43#Τηλέμαχος δʼ ἑτέρωθεν ἐρήτυε φώνησέν τε·
urn:cts:greekLit:tlg0012.tlg002.murray:16.44#ἧσʼ, ὦ ξεῖνʼ· ἡμεῖς δὲ καὶ ἄλλοθι δήομεν ἕδρην
urn:cts:greekLit:tlg0012.tlg002.murray:16.45#σταθμῷ ἐν ἡμετέρῳ· πάρα δʼ ἀνὴρ ὃς καταθήσει.
urn:cts:greekLit:tlg0012.tlg002.murray:16.46#ὣς φάθʼ, ὁ δʼ αὖτις ἰὼν κατʼ ἄρʼ ἕζετο· τῷ δὲ συβώτης.
urn:cts:greekLit:tlg0012.tlg002.murray:16.47#χεῦεν ὕπο χλωρὰς ῥῶπας καὶ κῶας ὕπερθεν·
urn:cts:greekLit:tlg0012.tlg002.murray:16.48#ἔνθα καθέζετʼ ἔπειτα Ὀδυσσῆος φίλος υἱός.
urn:cts:greekLit:tlg0012.tlg002.murray:16.49#τοῖσιν δʼ αὖ κρειῶν πίνακας παρέθηκε συβώτης
urn:cts:greekLit:tlg0012.tlg002.murray:16.50#ὀπταλέων,  ἅ ῥα τῇ προτέρῃ ὑπέλειπον ἔδοντες,
urn:cts:greekLit:tlg0012.tlg002.murray:16.51#σῖτον δʼ ἐσσυμένως παρενήνεεν ἐν κανέοισιν,
urn:cts:greekLit:tlg0012.tlg002.murray:16.52#ἐν δʼ ἄρα κισσυβίῳ κίρνη μελιηδέα οἶνον·
urn:cts:greekLit:tlg0012.tlg002.murray:16.53#αὐτὸς δʼ ἀντίον ἷζεν Ὀδυσσῆος θείοιο.
urn:cts:greekLit:tlg0012.tlg002.murray:16.54#οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.
urn:cts:greekLit:tlg0012.tlg002.murray:16.55#αὐτὰρ ἐπεὶ πόσιος καὶ ἐδητύος ἐξ ἔρον ἕντο,
urn:cts:greekLit:tlg0012.tlg002.murray:16.56#δὴ τότε Τηλέμαχος προσεφώνεε δῖον ὑφορβόν·
urn:cts:greekLit:tlg0012.tlg002.murray:16.57#ἄττα, πόθεν τοι ξεῖνος ὅδʼ ἵκετο; πῶς δέ ἑ ναῦται
urn:cts:greekLit:tlg0012.tlg002.murray:16.58#ἤγαγον εἰς Ἰθάκην; τίνες ἔμμεναι εὐχετόωντο;
urn:cts:greekLit:tlg0012.tlg002.murray:16.59#οὐ μὲν γάρ τί ἑ πεζὸν ὀΐομαι ἐνθάδʼ ἱκέσθαι.
urn:cts:greekLit:tlg0012.tlg002.murray:16.60#τὸν δʼ ἀπαμειβόμενος προσέφης,  Εὔμαιε συβῶτα·
urn:cts:greekLit:tlg0012.tlg002.murray:16.61#τοιγὰρ ἐγώ τοι, τέκνον, ἀληθέα πάντʼ ἀγορεύσω.
urn:cts:greekLit:tlg0012.tlg002.murray:16.62#ἐκ μὲν Κρητάων γένος εὔχεται εὐρειάων,
urn:cts:greekLit:tlg0012.tlg002.murray:16.63#φησὶ δὲ πολλὰ βροτῶν ἐπὶ ἄστεα δινηθῆναι
urn:cts:greekLit:tlg0012.tlg002.murray:16.64#πλαζόμενος· ὣς γάρ οἱ ἐπέκλωσεν τά γε δαίμων.
urn:cts:greekLit:tlg0012.tlg002.murray:16.65#νῦν αὖ Θεσπρωτῶν ἀνδρῶν ἐκ νηὸς ἀποδρὰς
urn:cts:greekLit:tlg0012.tlg002.murray:16.66#ἤλυθʼ ἐμὸν πρὸς σταθμόν, ἐγὼ δέ τοι ἐγγυαλίξω·
urn:cts:greekLit:tlg0012.tlg002.murray:16.67#ἔρξον ὅπως ἐθέλεις· ἱκέτης δέ τοι εὔχεται εἶναι.
urn:cts:greekLit:tlg0012.tlg002.murray:16.68#τὸν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:16.69#Εὔμαιʼ, ἦ μάλα τοῦτο ἔπος θυμαλγὲς ἔειπες·
urn:cts:greekLit:tlg0012.tlg002.murray:16.70#πῶς γὰρ δὴ τὸν ξεῖνον ἐγὼν ὑποδέξομαι οἴκῳ;
urn:cts:greekLit:tlg0012.tlg002.murray:16.71#αὐτὸς μὲν νέος εἰμὶ καὶ οὔ πω χερσὶ πέποιθα
urn:cts:greekLit:tlg0012.tlg002.murray:16.72#ἄνδρʼ ἀπαμύνασθαι, ὅτε τις πρότερος χαλεπήνῃ·
urn:cts:greekLit:tlg0012.tlg002.murray:16.73#μητρὶ δʼ ἐμῇ δίχα θυμὸς ἐνὶ φρεσὶ μερμηρίζει,
urn:cts:greekLit:tlg0012.tlg002.murray:16.74#ἢ αὐτοῦ παρʼ ἐμοί τε μένῃ καὶ δῶμα κομίζῃ,
urn:cts:greekLit:tlg0012.tlg002.murray:16.75#εὐνήν τʼ αἰδομένη πόσιος δήμοιό τε φῆμιν,
urn:cts:greekLit:tlg0012.tlg002.murray:16.76#ἦ ἤδη ἅμʼ ἕπηται Ἀχαιῶν ὅς τις ἄριστος
urn:cts:greekLit:tlg0012.tlg002.murray:16.77#μνᾶται ἐνὶ μεγάροισιν ἀνὴρ καὶ πλεῖστα πόρῃσιν.
urn:cts:greekLit:tlg0012.tlg002.murray:16.78#ἀλλʼ ἦ τοὶ τὸν ξεῖνον, ἐπεὶ τεὸν ἵκετο δῶμα,
urn:cts:greekLit:tlg0012.tlg002.murray:16.79#ἕσσω μιν χλαῖνάν τε χιτῶνά τε, εἵματα καλά,
urn:cts:greekLit:tlg0012.tlg002.murray:16.80#δώσω δὲ ξίφος ἄμφηκες καὶ ποσσὶ πέδιλα,
urn:cts:greekLit:tlg0012.tlg002.murray:16.81#πέμψω δʼ ὅππη μιν κραδίη θυμός τε κελεύει.
urn:cts:greekLit:tlg0012.tlg002.murray:16.82#εἰ δʼ ἐθέλεις, σὺ κόμισσον ἐνὶ σταθμοῖσιν ἐρύξας·
urn:cts:greekLit:tlg0012.tlg002.murray:16.83#εἵματα δʼ ἐνθάδʼ ἐγὼ πέμψω καὶ σῖτον ἅπαντα
urn:cts:greekLit:tlg0012.tlg002.murray:16.84#ἔδμεναι, ὡς ἂν μή σε κατατρύχῃ καὶ ἑταίρους.
urn:cts:greekLit:tlg0012.tlg002.murray:16.85#κεῖσε δʼ ἂν οὔ μιν ἐγώ γε μετὰ μνηστῆρας ἐῷμι
urn:cts:greekLit:tlg0012.tlg002.murray:16.86#ἔρχεσθαι· λίην γὰρ ἀτάσθαλον ὕβριν ἔχουσι·
urn:cts:greekLit:tlg0012.tlg002.murray:16.87#μή μιν κερτομέωσιν, ἐμοὶ δʼ ἄχος ἔσσεται αἰνόν.
urn:cts:greekLit:tlg0012.tlg002.murray:16.88#πρῆξαι δʼ ἀργαλέον τι μετὰ πλεόνεσσιν ἐόντα
urn:cts:greekLit:tlg0012.tlg002.murray:16.89#ἄνδρα καὶ ἴφθιμον, ἐπεὶ ἦ πολὺ φέρτεροί εἰσι.
urn:cts:greekLit:tlg0012.tlg002.murray:16.90#τὸν δʼ αὖτε προσέειπε πολύτλας δῖος Ὀδυσσεύς·
urn:cts:greekLit:tlg0012.tlg002.murray:16.91#ὦ φίλʼ, ἐπεί θήν μοι καὶ ἀμείψασθαι θέμις ἐστίν,
urn:cts:greekLit:tlg0012.tlg002.murray:16.92#ἦ μάλα μευ καταδάπτετʼ ἀκούοντος φίλον ἦτορ,
urn:cts:greekLit:tlg0012.tlg002.murray:16.93#οἷά φατε μνηστῆρας ἀτάσθαλα μηχανάασθαι
urn:cts:greekLit:tlg0012.tlg002.murray:16.94#ἐν μεγάροις, ἀέκητι σέθεν τοιούτου ἐόντος.
urn:cts:greekLit:tlg0012.tlg002.murray:16.95#εἰπέ μοι ἠὲ ἑκὼν ὑποδάμνασαι,  ἦ σέ γε λαοὶ
urn:cts:greekLit:tlg0012.tlg002.murray:16.96#ἐχθαίρουσʼ ἀνὰ δῆμον, ἐπισπόμενοι θεοῦ ὀμφῇ,
urn:cts:greekLit:tlg0012.tlg002.murray:16.97#ἦ τι κασιγνήτοις ἐπιμέμφεαι, οἷσί περ ἀνὴρ
urn:cts:greekLit:tlg0012.tlg002.murray:16.98#μαρναμένοισι πέποιθε, καὶ εἰ μέγα νεῖκος ὄρηται.
urn:cts:greekLit:tlg0012.tlg002.murray:16.99#αἲ γάρ ἐγὼν οὕτω νέος εἴην τῷδʼ ἐπὶ θυμῷ,
urn:cts:greekLit:tlg0012.tlg002.murray:16.100#ἢ παῖς ἐξ Ὀδυσῆος ἀμύμονος ἠὲ καὶ αὐτός·
urn:cts:greekLit:tlg0012.tlg002.murray:16.102#αὐτίκʼ ἔπειτʼ ἀπʼ ἐμεῖο κάρη τάμοι ἀλλότριος φώς,
urn:cts:greekLit:tlg0012.tlg002.murray:16.103#εἰ μὴ ἐγὼ κείνοισι κακὸν πάντεσσι γενοίμην,
urn:cts:greekLit:tlg0012.tlg002.murray:16.104#ἐλθὼν ἐς μέγαρον Λαερτιάδεω Ὀδυσῆος.
urn:cts:greekLit:tlg0012.tlg002.murray:16.105#εἰ δʼ αὖ με πληθυῖ δαμασαίατο μοῦνον ἐόντα,
urn:cts:greekLit:tlg0012.tlg002.murray:16.106#βουλοίμην κʼ ἐν ἐμοῖσι κατακτάμενος μεγάροισι
urn:cts:greekLit:tlg0012.tlg002.murray:16.107#τεθνάμεν ἢ τάδε γʼ αἰὲν ἀεικέα ἔργʼ ὁράασθαι,
urn:cts:greekLit:tlg0012.tlg002.murray:16.108#ξείνους τε στυφελιζομένους δμῳάς τε γυναῖκας
urn:cts:greekLit:tlg0012.tlg002.murray:16.109#ῥυστάζοντας ἀεικελίως κατὰ δώματα καλά,
urn:cts:greekLit:tlg0012.tlg002.murray:16.110#καὶ οἶνον διαφυσσόμενον,  καὶ σῖτον ἔδοντας
urn:cts:greekLit:tlg0012.tlg002.murray:16.111#μὰψ αὔτως, ἀτέλεστον, ἀνηνύστῳ ἐπὶ ἔργῳ.
urn:cts:greekLit:tlg0012.tlg002.murray:16.112#τὸν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:16.113#τοιγὰρ ἐγώ τοι, ξεῖνε, μάλʼ ἀτρεκέως ἀγορεύσω.
urn:cts:greekLit:tlg0012.tlg002.murray:16.114#οὔτε τί μοι πᾶς δῆμος ἀπεχθόμενος χαλεπαίνει,
urn:cts:greekLit:tlg0012.tlg002.murray:16.115#οὔτε κασιγνήτοις ἐπιμέμφομαι,  οἷσί περ ἀνὴρ
urn:cts:greekLit:tlg0012.tlg002.murray:16.116#μαρναμένοισι πέποιθε, καὶ εἰ μέγα νεῖκος ὄρηται.
urn:cts:greekLit:tlg0012.tlg002.murray:16.117#ὧδε γὰρ ἡμετέρην γενεὴν μούνωσε Κρονίων·
urn:cts:greekLit:tlg0012.tlg002.murray:16.118#μοῦνον Λαέρτην Ἀρκείσιος υἱὸν ἔτικτε,
urn:cts:greekLit:tlg0012.tlg002.murray:16.119#μοῦνον δʼ αὖτʼ Ὀδυσῆα πατὴρ τέκεν· αὐτὰρ Ὀδυσσεὺς
urn:cts:greekLit:tlg0012.tlg002.murray:16.120#μοῦνον ἔμʼ ἐν μεγάροισι τεκὼν λίπεν οὐδʼ ἀπόνητο.
urn:cts:greekLit:tlg0012.tlg002.murray:16.121#τῷ νῦν δυσμενέες μάλα μυρίοι εἴσʼ ἐνὶ οἴκῳ.
urn:cts:greekLit:tlg0012.tlg002.murray:16.122#ὅσσοι γὰρ νήσοισιν ἐπικρατέουσιν ἄριστοι,
urn:cts:greekLit:tlg0012.tlg002.murray:16.123#Δουλιχίῳ τε Σάμῃ τε καὶ ὑλήεντι Ζακύνθῳ,
urn:cts:greekLit:tlg0012.tlg002.murray:16.124#ἠδʼ ὅσσοι κραναὴν Ἰθάκην κάτα κοιρανέουσι,
urn:cts:greekLit:tlg0012.tlg002.murray:16.125#τόσσοι μητέρʼ ἐμὴν μνῶνται,  τρύχουσι δὲ οἶκον.
urn:cts:greekLit:tlg0012.tlg002.murray:16.126#ἡ δʼ οὔτʼ ἀρνεῖται στυγερὸν γάμον οὔτε τελευτὴν
urn:cts:greekLit:tlg0012.tlg002.murray:16.127#ποιῆσαι δύναται· τοὶ δὲ φθινύθουσιν ἔδοντες
urn:cts:greekLit:tlg0012.tlg002.murray:16.128#οἶκον ἐμόν· τάχα δή με διαρραίσουσι καὶ αὐτόν.
urn:cts:greekLit:tlg0012.tlg002.murray:16.129#ἀλλʼ ἦ τοι μὲν ταῦτα θεῶν ἐν γούνασι κεῖται·
urn:cts:greekLit:tlg0012.tlg002.murray:16.130#ἄττα,  σὺ δʼ ἔρχεο θᾶσσον, ἐχέφρονι Πηνελοπείῃ
urn:cts:greekLit:tlg0012.tlg002.murray:16.131#εἴφʼ ὅτι οἱ σῶς εἰμὶ καὶ ἐκ Πύλου εἰλήλουθα.
urn:cts:greekLit:tlg0012.tlg002.murray:16.132#αὐτὰρ ἐγὼν αὐτοῦ μενέω, σὺ δὲ δεῦρο νέεσθαι,
urn:cts:greekLit:tlg0012.tlg002.murray:16.133#οἴῃ ἀπαγγείλας· τῶν δʼ ἄλλων μή τις Ἀχαιῶν
urn:cts:greekLit:tlg0012.tlg002.murray:16.134#πευθέσθω· πολλοὶ γὰρ ἐμοὶ κακὰ μηχανόωνται.
urn:cts:greekLit:tlg0012.tlg002.murray:16.135#τὸν δʼ ἀπαμειβόμενος προσέφης,  Εὔμαιε συβῶτα·
urn:cts:greekLit:tlg0012.tlg002.murray:16.136#γιγνώσκω, φρονέω· τά γε δὴ νοέοντι κελεύεις.
urn:cts:greekLit:tlg0012.tlg002.murray:16.137#ἀλλʼ ἄγε μοι τόδε εἰπὲ καὶ ἀτρεκέως κατάλεξον,
urn:cts:greekLit:tlg0012.tlg002.murray:16.138#ἦ καὶ Λαέρτῃ αὐτὴν ὁδὸν ἄγγελος ἔλθω
urn:cts:greekLit:tlg0012.tlg002.murray:16.139#δυσμόρῳ, ὃς τῆος μὲν Ὀδυσσῆος μέγʼ ἀχεύων
urn:cts:greekLit:tlg0012.tlg002.murray:16.140#ἔργα τʼ ἐποπτεύεσκε μετὰ δμώων τʼ ἐνὶ οἴκῳ
urn:cts:greekLit:tlg0012.tlg002.murray:16.141#πῖνε καὶ ἦσθʼ, ὅτε θυμὸς ἐνὶ στήθεσσιν ἀνώγοι·
urn:cts:greekLit:tlg0012.tlg002.murray:16.142#αὐτὰρ νῦν, ἐξ οὗ σύ γε ᾤχεο νηῒ Πύλονδε,
urn:cts:greekLit:tlg0012.tlg002.murray:16.143#οὔ πω μίν φασιν φαγέμεν καὶ πιέμεν αὔτως,
urn:cts:greekLit:tlg0012.tlg002.murray:16.144#οὐδʼ ἐπὶ ἔργα ἰδεῖν, ἀλλὰ στοναχῇ τε γόῳ τε
urn:cts:greekLit:tlg0012.tlg002.murray:16.145#ἧσται ὀδυρόμενος,  φθινύθει δʼ ἀμφʼ ὀστεόφι χρώς.
urn:cts:greekLit:tlg0012.tlg002.murray:16.146#τὸν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:16.147#ἄλγιον, ἀλλʼ ἔμπης μιν ἐάσομεν, ἀχνύμενοί περ·
urn:cts:greekLit:tlg0012.tlg002.murray:16.148#εἰ γὰρ πως εἴη αὐτάγρετα πάντα βροτοῖσι,
urn:cts:greekLit:tlg0012.tlg002.murray:16.149#πρῶτόν κεν τοῦ πατρὸς ἑλοίμεθα νόστιμον ἦμαρ.
urn:cts:greekLit:tlg0012.tlg002.murray:16.150#ἀλλὰ σύ γʼ ἀγγείλας ὀπίσω κίε,  μηδὲ κατʼ ἀγροὺς
urn:cts:greekLit:tlg0012.tlg002.murray:16.151#πλάζεσθαι μετʼ ἐκεῖνον· ἀτὰρ πρὸς μητέρα εἰπεῖν
urn:cts:greekLit:tlg0012.tlg002.murray:16.152#ἀμφίπολον ταμίην ὀτρυνέμεν ὅττι τάχιστα
urn:cts:greekLit:tlg0012.tlg002.murray:16.153#κρύβδην· κείνη γὰρ κεν ἀπαγγείλειε γέροντι.
urn:cts:greekLit:tlg0012.tlg002.murray:16.154#ἦ ῥα καὶ ὦρσε συφορβόν· ὁ δʼ εἵλετο χερσὶ πέδιλα,
urn:cts:greekLit:tlg0012.tlg002.murray:16.155#δησάμενος δʼ ὑπὸ ποσσὶ πόλινδʼ ἴεν. οὐδʼ ἄρʼ Ἀθήνην
urn:cts:greekLit:tlg0012.tlg002.murray:16.156#λῆθεν ἀπὸ σταθμοῖο κιὼν Εὔμαιος ὑφορβός,
urn:cts:greekLit:tlg0012.tlg002.murray:16.157#ἀλλʼ ἥ γε σχεδὸν ἦλθε· δέμας δʼ ἤϊκτο γυναικὶ
urn:cts:greekLit:tlg0012.tlg002.murray:16.158#καλῇ τε μεγάλῃ τε καὶ ἀγλαὰ ἔργα ἰδυίῃ.
urn:cts:greekLit:tlg0012.tlg002.murray:16.159#στῆ δὲ κατʼ ἀντίθυρον κλισίης Ὀδυσῆϊ φανεῖσα·
urn:cts:greekLit:tlg0012.tlg002.murray:16.160#οὐδʼ ἄρα Τηλέμαχος ἴδεν ἀντίον οὐδʼ ἐνόησεν,
urn:cts:greekLit:tlg0012.tlg002.murray:16.161#οὐ γὰρ πω πάντεσσι θεοὶ φαίνονται ἐναργεῖς,
urn:cts:greekLit:tlg0012.tlg002.murray:16.162#ἀλλʼ Ὀδυσεύς τε κύνες τε ἴδον, καί ῥʼ οὐχ ὑλάοντο
urn:cts:greekLit:tlg0012.tlg002.murray:16.163#κνυζηθμῷ δʼ ἑτέρωσε διὰ σταθμοῖο φόβηθεν.
urn:cts:greekLit:tlg0012.tlg002.murray:16.164#ἡ δʼ ἄρʼ ἐπʼ ὀφρύσι νεῦσε· νόησε δὲ δῖος Ὀδυσσεύς,
urn:cts:greekLit:tlg0012.tlg002.murray:16.165#ἐκ δʼ ἦλθεν μεγάροιο παρὲκ μέγα τειχίον αὐλῆς,
urn:cts:greekLit:tlg0012.tlg002.murray:16.166#στῆ δὲ πάροιθʼ αὐτῆς· τὸν δὲ προσέειπεν Ἀθήνη·
urn:cts:greekLit:tlg0012.tlg002.murray:16.167#διογενὲς Λαερτιάδη, πολυμήχανʼ Ὀδυσσεῦ.
urn:cts:greekLit:tlg0012.tlg002.murray:16.168#ἤδη νῦν σῷ παιδὶ ἔπος φάο μηδʼ ἐπίκευθε,
urn:cts:greekLit:tlg0012.tlg002.murray:16.169#ὡς ἄν μνηστῆρσιν θάνατον καὶ κῆρʼ ἀραρόντε
urn:cts:greekLit:tlg0012.tlg002.murray:16.170#ἔρχησθον προτὶ ἄστυ περικλυτόν· οὐδʼ ἐγὼ αὐτὴ
urn:cts:greekLit:tlg0012.tlg002.murray:16.171#δηρὸν ἀπὸ σφῶϊν ἔσομαι μεμαυῖα μάχεσθαι.
urn:cts:greekLit:tlg0012.tlg002.murray:16.172#ἦ καὶ χρυσείῃ ῥάβδῳ ἐπεμάσσατʼ Ἀθήνη.
urn:cts:greekLit:tlg0012.tlg002.murray:16.173#φᾶρος μέν οἱ πρῶτον ἐϋπλυνὲς ἠδὲ χιτῶνα
urn:cts:greekLit:tlg0012.tlg002.murray:16.174#θῆκʼ ἀμφὶ στήθεσσι, δέμας δʼ ὤφελλε καὶ ἥβην.
urn:cts:greekLit:tlg0012.tlg002.murray:16.175#ἂψ δὲ μελαγχροιὴς γένετο,  γναθμοὶ δὲ τάνυσθεν,
urn:cts:greekLit:tlg0012.tlg002.murray:16.176#κυάνεαι δʼ ἐγένοντο γενειάδες ἀμφὶ γένειον.
urn:cts:greekLit:tlg0012.tlg002.murray:16.177#ἡ μὲν ἄρʼ ὣς ἔρξασα πάλιν κίεν· αὐτὰρ Ὀδυσσεὺς
urn:cts:greekLit:tlg0012.tlg002.murray:16.178#ἤϊεν ἐς κλισίην· θάμβησε δέ μιν φίλος υἱός,
urn:cts:greekLit:tlg0012.tlg002.murray:16.179#ταρβήσας δʼ ἑτέρωσε βάλʼ ὄμματα, μὴ θεὸς εἴη,
urn:cts:greekLit:tlg0012.tlg002.murray:16.180#καί μιν φωνήσας ἔπεα πτερόεντα προσηύδα·
urn:cts:greekLit:tlg0012.tlg002.murray:16.181#ἀλλοῖός μοι, ξεῖνε, φάνης νέον ἠὲ πάροιθεν,
urn:cts:greekLit:tlg0012.tlg002.murray:16.182#ἄλλα δὲ εἵματʼ ἔχεις, καί τοι χρὼς οὐκέθʼ ὁμοῖος.
urn:cts:greekLit:tlg0012.tlg002.murray:16.183#ἦ μάλα τις θεός ἐσσι, τοὶ οὐρανὸν εὐρὺν ἔχουσιν·
urn:cts:greekLit:tlg0012.tlg002.murray:16.184#ἀλλʼ ἵληθʼ, ἵνα τοι κεχαρισμένα δώομεν ἱρὰ
urn:cts:greekLit:tlg0012.tlg002.murray:16.185#ἠδὲ χρύσεα δῶρα,  τετυγμένα· φείδεο δʼ ἡμέων
urn:cts:greekLit:tlg0012.tlg002.murray:16.186#τὸν δʼ ἠμείβετʼ ἔπειτα πολύτλας δῖος Ὀδυσσεύς·
urn:cts:greekLit:tlg0012.tlg002.murray:16.187#οὔ τίς τοι θεός εἰμι· τί μʼ ἀθανάτοισιν ἐΐσκεις;
urn:cts:greekLit:tlg0012.tlg002.murray:16.188#ἀλλὰ πατὴρ τεός εἰμι, τοῦ εἵνεκα σὺ στεναχίζων
urn:cts:greekLit:tlg0012.tlg002.murray:16.189#πάσχεις ἄλγεα πολλά, βίας ὑποδέγμενος ἀνδρῶν.
urn:cts:greekLit:tlg0012.tlg002.murray:16.190#ὣς ἄρα φωνήσας υἱὸν κύσε,  κὰδ δὲ παρειῶν
urn:cts:greekLit:tlg0012.tlg002.murray:16.191#δάκρυον ἧκε χαμᾶζε· πάρος δʼ ἔχε νωλεμὲς αἰεί.
urn:cts:greekLit:tlg0012.tlg002.murray:16.192#Τηλέμαχος δʼ, οὐ γάρ πω ἐπείθετο ὃν πατέρʼ εἶναι,
urn:cts:greekLit:tlg0012.tlg002.murray:16.193#ἐξαῦτίς μιν ἔπεσσιν ἀμειβόμενος προσέειπεν·
urn:cts:greekLit:tlg0012.tlg002.murray:16.194#οὐ σύ γʼ Ὀδυσσεύς ἐσσι, πατὴρ ἐμός, ἀλλά με δαίμων
urn:cts:greekLit:tlg0012.tlg002.murray:16.195#θέλγει,  ὄφρʼ ἔτι μᾶλλον ὀδυρόμενος στεναχίζω.
urn:cts:greekLit:tlg0012.tlg002.murray:16.196#οὐ γάρ πως ἂν θνητὸς ἀνὴρ τάδε μηχανόῳτο
urn:cts:greekLit:tlg0012.tlg002.murray:16.197#ᾧ αὐτοῦ γε νόῳ, ὅτε μὴ θεὸς αὐτὸς ἐπελθὼν
urn:cts:greekLit:tlg0012.tlg002.murray:16.198#ῥηϊδίως ἐθέλων θείη νέον ἠὲ γέροντα.
urn:cts:greekLit:tlg0012.tlg002.murray:16.199#ἦ γάρ τοι νέον ἦσθα γέρων καὶ ἀεικέα ἕσσο·
urn:cts:greekLit:tlg0012.tlg002.murray:16.200#νῦν δὲ θεοῖσιν ἔοικας,  οἳ οὐρανὸν εὐρὺν ἔχουσι.
urn:cts:greekLit:tlg0012.tlg002.murray:16.201#τὸν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:16.202#Τηλέμαχʼ, οὔ σε ἔοικε φίλον πατέρ ἔνδον ἐόντα
urn:cts:greekLit:tlg0012.tlg002.murray:16.203#οὔτε τι θαυμάζειν περιώσιον οὔτʼ ἀγάασθαι·
urn:cts:greekLit:tlg0012.tlg002.murray:16.204#οὐ μὲν γάρ τοι ἔτʼ ἄλλος ἐλεύσεται ἐνθάδʼ Ὀδυσσεύς,
urn:cts:greekLit:tlg0012.tlg002.murray:16.205#ἀλλʼ ὅδʼ ἐγὼ τοιόσδε,  παθὼν κακά, πολλὰ δʼ ἀληθείς,
urn:cts:greekLit:tlg0012.tlg002.murray:16.206#ἤλυθον εἰκοστῷ ἔτεϊ ἐς πατρίδα γαῖαν.
urn:cts:greekLit:tlg0012.tlg002.murray:16.207#αὐτάρ τοι τόδε ἔργον Ἀθηναίης ἀγελείης,
urn:cts:greekLit:tlg0012.tlg002.murray:16.208#ἥ τέ με τοῖον ἔθηκεν, ὅπως ἐθέλει, δύναται γὰρ,
urn:cts:greekLit:tlg0012.tlg002.murray:16.209#ἄλλοτε μὲν πτωχῷ ἐναλίγκιον, ἄλλοτε δʼ αὖτε
urn:cts:greekLit:tlg0012.tlg002.murray:16.210#ἀνδρὶ νέῳ καὶ καλὰ περὶ χροῒ εἵματʼ ἔχοντι.
urn:cts:greekLit:tlg0012.tlg002.murray:16.211#ῥηΐδιον δὲ θεοῖσι, τοὶ οὐρανὸν εὐρὺν ἔχουσιν,
urn:cts:greekLit:tlg0012.tlg002.murray:16.212#ἠμὲν κυδῆναι θνητὸν βροτὸν ἠδὲ κακῶσαι.
urn:cts:greekLit:tlg0012.tlg002.murray:16.213#ὣς ἄρα φωνήσας κατʼ ἄρʼ ἕζετο, Τηλέμαχος δὲ
urn:cts:greekLit:tlg0012.tlg002.murray:16.214#ἀμφιχυθεὶς πατέρʼ ἐσθλὸν ὀδύρετο, δάκρυα λείβων,
urn:cts:greekLit:tlg0012.tlg002.murray:16.215#ἀμφοτέροισι δὲ τοῖσιν ὑφʼ ἵμερος ὦρτο γόοιο·
urn:cts:greekLit:tlg0012.tlg002.murray:16.216#κλαῖον δὲ λιγέως, ἀδινώτερον ἤ τʼ οἰωνοί,
urn:cts:greekLit:tlg0012.tlg002.murray:16.217#φῆναι ἢ αἰγυπιοὶ γαμψώνυχες, οἷσί τε τέκνα
urn:cts:greekLit:tlg0012.tlg002.murray:16.218#ἀγρόται ἐξείλοντο πάρος πετεηνὰ γενέσθαι·
urn:cts:greekLit:tlg0012.tlg002.murray:16.219#ὣς ἄρα τοί γʼ ἐλεεινὸν ὑπʼ ὀφρύσι δάκρυον εἶβον.
urn:cts:greekLit:tlg0012.tlg002.murray:16.220#καί νύ κʼ ὀδυρομένοισιν ἔδυ φάος ἠελίοιο,
urn:cts:greekLit:tlg0012.tlg002.murray:16.221#εἰ μὴ Τηλέμαχος προσεφώνεεν ὃν πατέρʼ αἶψα·
urn:cts:greekLit:tlg0012.tlg002.murray:16.222#ποίῃ γὰρ νῦν δεῦρο, πάτερ φίλε, νηΐ σε ναῦται
urn:cts:greekLit:tlg0012.tlg002.murray:16.223#ἤγαγον εἰς Ἰθάκην; τίνες ἔμμεναι εὐχετόωντο;
urn:cts:greekLit:tlg0012.tlg002.murray:16.224#οὐ μὲν γάρ τί σε πεζὸν ὀΐομαι ἐνθάδʼ ἱκέσθαι.
urn:cts:greekLit:tlg0012.tlg002.murray:16.225#τὸν δʼ αὖτε προσέειπε πολύτλας δῖος Ὀδυσσεύς·
urn:cts:greekLit:tlg0012.tlg002.murray:16.226#τοιγὰρ ἐγώ τοι, τέκνον, ἀληθείην καταλέξω.
urn:cts:greekLit:tlg0012.tlg002.murray:16.227#Φαίηκές μʼ ἄγαγον ναυσίκλυτοι, οἵ τε καὶ ἄλλους
urn:cts:greekLit:tlg0012.tlg002.murray:16.228#ἀνθρώπους πέμπουσιν, ὅτις σφέας εἰσαφίκηται·
urn:cts:greekLit:tlg0012.tlg002.murray:16.229#καί μʼ εὕδοντʼ ἐν νηῒ θοῇ ἐπὶ πόντον ἄγοντες
urn:cts:greekLit:tlg0012.tlg002.murray:16.230#κάτθεσαν εἰς Ἰθάκην,  ἔπορον δέ μοι ἀγλαὰ δῶρα,
urn:cts:greekLit:tlg0012.tlg002.murray:16.231#χαλκόν τε χρυσόν τε ἅλις ἐσθῆτά θʼ ὑφαντήν.
urn:cts:greekLit:tlg0012.tlg002.murray:16.232#καὶ τὰ μὲν ἐν σπήεσσι θεῶν ἰότητι κέονται·
urn:cts:greekLit:tlg0012.tlg002.murray:16.233#νῦν αὖ δεῦρʼ ἱκόμην ὑποθημοσύνῃσιν Ἀθήνης,
urn:cts:greekLit:tlg0012.tlg002.murray:16.234#ὄφρα κε δυσμενέεσσι φόνου πέρι βουλεύσωμεν.
urn:cts:greekLit:tlg0012.tlg002.murray:16.235#ἀλλʼ ἄγε μοι μνηστῆρας ἀριθμήσας κατάλεξον,
urn:cts:greekLit:tlg0012.tlg002.murray:16.236#ὄφρʼ εἰδέω ὅσσοι τε καὶ οἵ τινες ἀνέρες εἰσί·
urn:cts:greekLit:tlg0012.tlg002.murray:16.237#καί κεν ἐμὸν κατὰ θυμὸν ἀμύμονα μερμηρίξας
urn:cts:greekLit:tlg0012.tlg002.murray:16.238#φράσσομαι, ἤ κεν νῶϊ δυνησόμεθʼ ἀντιφέρεσθαι
urn:cts:greekLit:tlg0012.tlg002.murray:16.239#μούνω ἄνευθʼ ἄλλων, ἦ καὶ διζησόμεθʼ ἄλλους.
urn:cts:greekLit:tlg0012.tlg002.murray:16.240#τὸν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:16.241#ὦ πάτερ, ἦ τοι σεῖο μέγα κλέος αἰὲν ἄκουον,
urn:cts:greekLit:tlg0012.tlg002.murray:16.242#χεῖράς τʼ αἰχμητὴν ἔμεναι καὶ ἐπίφρονα βουλήν·
urn:cts:greekLit:tlg0012.tlg002.murray:16.243#ἀλλὰ λίην μέγα εἶπες· ἄγη μʼ ἔχει· οὐδέ κεν εἴη
urn:cts:greekLit:tlg0012.tlg002.murray:16.244#ἄνδρε δύω πολλοῖσι καὶ ἰφθίμοισι μάχεσθαι.
urn:cts:greekLit:tlg0012.tlg002.murray:16.245#μνηστήρων δʼ οὔτʼ ἂρ δεκὰς ἀτρεκὲς οὔτε δύʼ οἶαι,
urn:cts:greekLit:tlg0012.tlg002.murray:16.246#ἀλλὰ πολὺ πλέονες· τάχα δʼ εἴσεαι ἐνθάδʼ  ἀριθμόν.
urn:cts:greekLit:tlg0012.tlg002.murray:16.247#ἐκ μὲν Δουλιχίοιο δύω καὶ πεντήκοντα
urn:cts:greekLit:tlg0012.tlg002.murray:16.248#κοῦροι κεκριμένοι, ἓξ δὲ δρηστῆρες ἕπονται·
urn:cts:greekLit:tlg0012.tlg002.murray:16.249#ἐκ δὲ Σάμης πίσυρές τε καὶ εἴκοσι φῶτες ἔασιν,
urn:cts:greekLit:tlg0012.tlg002.murray:16.250#ἐκ δὲ Ζακύνθου ἔασιν ἐείκοσι κοῦροι Ἀχαιῶν,
urn:cts:greekLit:tlg0012.tlg002.murray:16.251#ἐκ δʼ αὐτῆς Ἰθάκης δυοκαίδεκα πάντες ἄριστοι,
urn:cts:greekLit:tlg0012.tlg002.murray:16.252#καί σφιν ἅμʼ ἐστὶ Μέδων κῆρυξ καὶ θεῖος ἀοιδὸς
urn:cts:greekLit:tlg0012.tlg002.murray:16.253#καὶ δοιὼ θεράποντε, δαήμονε δαιτροσυνάων.
urn:cts:greekLit:tlg0012.tlg002.murray:16.254#τῶν εἴ κεν πάντων ἀντήσομεν ἔνδον ἐόντων,
urn:cts:greekLit:tlg0012.tlg002.murray:16.255#μὴ πολύπικρα καὶ αἰνὰ βίας ἀποτίσεαι ἐλθών.
urn:cts:greekLit:tlg0012.tlg002.murray:16.256#ἀλλὰ σύ γʼ, εἰ δύνασαί τινʼ ἀμύντορα μερμηρίξαι,
urn:cts:greekLit:tlg0012.tlg002.murray:16.257#φράζευ, ὅ κέν τις νῶϊν ἀμύνοι πρόφρονι θυμῷ.
urn:cts:greekLit:tlg0012.tlg002.murray:16.258#τὸν δʼ αὖτε προσέειπε πολύτλας δῖος Ὀδυσσεύς·
urn:cts:greekLit:tlg0012.tlg002.murray:16.259#τοιγὰρ ἐγὼν ἐρέω, σὺ δὲ σύνθεο καί μευ ἄκουσον·
urn:cts:greekLit:tlg0012.tlg002.murray:16.260#καὶ φράσαι ἤ κεν νῶϊν Ἀθήνη σὺν Διὶ πατρὶ
urn:cts:greekLit:tlg0012.tlg002.murray:16.261#ἀρκέσει, ἦέ τινʼ ἄλλον ἀμύντορα μερμηρίξω.
urn:cts:greekLit:tlg0012.tlg002.murray:16.262#τὸν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:16.263#ἐσθλώ τοι τούτω γʼ ἐπαμύντορε, τοὺς ἀγορεύεις,
urn:cts:greekLit:tlg0012.tlg002.murray:16.264#ὕψι περ ἐν νεφέεσσι καθημένω· ὥ τε καὶ ἄλλοις
urn:cts:greekLit:tlg0012.tlg002.murray:16.265#ἀνδράσι τε κρατέουσι καὶ ἀθανάτοισι θεοῖσι.
urn:cts:greekLit:tlg0012.tlg002.murray:16.266#τὸν δʼ αὖτε προσέειπε πολύτλας δῖος Ὀδυσσεύς·
urn:cts:greekLit:tlg0012.tlg002.murray:16.267#οὐ μέν τοι κείνω γε πολὺν χρόνον ἀμφὶς ἔσεσθον
urn:cts:greekLit:tlg0012.tlg002.murray:16.268#φυλόπιδος κρατερῆς, ὁπότε μνηστῆρσι καὶ ἡμῖν
urn:cts:greekLit:tlg0012.tlg002.murray:16.269#ἐν μεγάροισιν ἐμοῖσι μένος κρίνηται Ἄρηος.
urn:cts:greekLit:tlg0012.tlg002.murray:16.270#ἀλλὰ σὺ μὲν νῦν ἔρχευ ἅμʼ ἠοῖ φαινομένηφιν
urn:cts:greekLit:tlg0012.tlg002.murray:16.271#οἴκαδε, καὶ μνηστῆρσιν ὑπερφιάλοισιν ὁμίλει·
urn:cts:greekLit:tlg0012.tlg002.murray:16.272#αὐτὰρ ἐμὲ προτὶ ἄστυ συβώτης ὕστερον ἄξει,
urn:cts:greekLit:tlg0012.tlg002.murray:16.273#πτωχῷ λευγαλέῳ ἐναλίγκιον ἠδὲ γέροντι.
urn:cts:greekLit:tlg0012.tlg002.murray:16.274#εἰ δέ μʼ ἀτιμήσουσι δόμον κάτα, σὸν δὲ φίλον κῆρ
urn:cts:greekLit:tlg0012.tlg002.murray:16.275#τετλάτω ἐν στήθεσσι κακῶς πάσχοντος ἐμεῖο,
urn:cts:greekLit:tlg0012.tlg002.murray:16.276#ἤν περ καὶ διὰ δῶμα ποδῶν ἕλκωσι θύραζε
urn:cts:greekLit:tlg0012.tlg002.murray:16.277#ἢ βέλεσι βάλλωσι· σὺ δʼ εἰσορόων ἀνέχεσθαι.
urn:cts:greekLit:tlg0012.tlg002.murray:16.278#ἀλλʼ ἦ τοι παύεσθαι ἀνωγέμεν ἀφροσυνάων,
urn:cts:greekLit:tlg0012.tlg002.murray:16.279#μειλιχίοις ἐπέεσσι παραυδῶν· οἱ δέ τοι οὔ τι
urn:cts:greekLit:tlg0012.tlg002.murray:16.280#πείσονται· δὴ γάρ σφι παρίσταται αἴσιμον ἦμαρ.
urn:cts:greekLit:tlg0012.tlg002.murray:16.281#ἄλλο δέ τοι ἐρέω, σὺ δʼ ἐνὶ φρεσὶ βάλλεο σῇσιν·
urn:cts:greekLit:tlg0012.tlg002.murray:16.282#ὁππότε κεν πολύβουλος ἐνὶ φρεσὶ θῇσιν Ἀθήνη,
urn:cts:greekLit:tlg0012.tlg002.murray:16.283#νεύσω μέν τοι ἐγὼ κεφαλῇ, σὺ δʼ ἔπειτα νοήσας
urn:cts:greekLit:tlg0012.tlg002.murray:16.284#ὅσσα τοι ἐν μεγάροισιν Ἀρήϊα τεύχεα κεῖται
urn:cts:greekLit:tlg0012.tlg002.murray:16.285#ἐς μυχὸν ὑψηλοῦ θαλάμου καταθεῖναι ἀείρας
urn:cts:greekLit:tlg0012.tlg002.murray:16.286#πάντα μάλʼ· αὐτὰρ μνηστῆρας μαλακοῖς ἐπέεσσι
urn:cts:greekLit:tlg0012.tlg002.murray:16.287#παρφάσθαι, ὅτε κέν σε μεταλλῶσιν ποθέοντες·
urn:cts:greekLit:tlg0012.tlg002.murray:16.288#ἐκ καπνοῦ κατέθηκʼ, ἐπεὶ οὐκέτι τοῖσιν ἐῴκει
urn:cts:greekLit:tlg0012.tlg002.murray:16.289#οἷά ποτε Τροίηνδε κιὼν κατέλειπεν Ὀδυσσεύς,
urn:cts:greekLit:tlg0012.tlg002.murray:16.290#ἀλλὰ κατῄκισται,  ὅσσον πυρὸς ἵκετʼ ἀϋτμή.
urn:cts:greekLit:tlg0012.tlg002.murray:16.291#πρὸς δʼ ἔτι καὶ τόδε μεῖζον ἐνὶ φρεσὶ θῆκε Κρονίων,
urn:cts:greekLit:tlg0012.tlg002.murray:16.292#μή πως οἰνωθέντες, ἔριν στήσαντες ἐν ὑμῖν,
urn:cts:greekLit:tlg0012.tlg002.murray:16.293#ἀλλήλους τρώσητε καταισχύνητέ τε δαῖτα
urn:cts:greekLit:tlg0012.tlg002.murray:16.294#καὶ μνηστύν· αὐτὸς γὰρ ἐφέλκεται ἄνδρα σίδηρος.
urn:cts:greekLit:tlg0012.tlg002.murray:16.295#νῶϊν δʼ οἴοισιν δύο φάσγανα καὶ δύο δοῦρε
urn:cts:greekLit:tlg0012.tlg002.murray:16.296#καλλιπέειν καὶ δοιὰ βοάγρια χερσὶν ἑλέσθαι,
urn:cts:greekLit:tlg0012.tlg002.murray:16.297#ὡς ἂν ἐπιθύσαντες ἑλοίμεθα· τοὺς δέ κʼ ἔπειτα
urn:cts:greekLit:tlg0012.tlg002.murray:16.298#Παλλὰς Ἀθηναίη θέλξει καὶ μητίετα Ζεύς.
urn:cts:greekLit:tlg0012.tlg002.murray:16.299#ἄλλο δέ τοι ἐρέω, σὺ δʼ ἐνὶ φρεσὶ βάλλεο σῇσιν·
urn:cts:greekLit:tlg0012.tlg002.murray:16.300#εἰ ἐτεόν γʼ ἐμός ἐσσι καὶ αἵματος ἡμετέροιο,
urn:cts:greekLit:tlg0012.tlg002.murray:16.301#μή τις ἔπειτʼ Ὀδυσῆος ἀκουσάτω ἔνδον ἐόντος,
urn:cts:greekLit:tlg0012.tlg002.murray:16.302#μήτʼ οὖν Λαέρτης ἴστω τό γε μήτε συβώτης
urn:cts:greekLit:tlg0012.tlg002.murray:16.303#μήτε τις οἰκήων μήτʼ αὐτὴ Πηνελόπεια,
urn:cts:greekLit:tlg0012.tlg002.murray:16.304#ἀλλʼ οἶοι σύ τʼ ἐγώ τε γυναικῶν γνώομεν ἰθύν·
urn:cts:greekLit:tlg0012.tlg002.murray:16.305#καί κέ τεο δμώων ἀνδρῶν ἔτι πειρηθεῖμεν,
urn:cts:greekLit:tlg0012.tlg002.murray:16.306#ἠμὲν ὅπου τις νῶϊ τίει καὶ δείδιε θυμῷ,
urn:cts:greekLit:tlg0012.tlg002.murray:16.307#ἠδʼ ὅτις οὐκ ἀλέγει, σὲ δʼ ἀτιμᾷ τοῖον ἐόντα.
urn:cts:greekLit:tlg0012.tlg002.murray:16.308#τὸν δʼ ἀπαμειβόμενος προσεφώνεε φαίδιμος υἱός
urn:cts:greekLit:tlg0012.tlg002.murray:16.309#ὦ πάτερ, ἦ τοι ἐμὸν θυμὸν καὶ ἔπειτά γʼ, ὀΐω,
urn:cts:greekLit:tlg0012.tlg002.murray:16.310#γνώσεαι· οὐ μὲν γάρ τι χαλιφροσύναι γέ μʼ ἔχουσιν·
urn:cts:greekLit:tlg0012.tlg002.murray:16.311#ἀλλʼ οὔ τοι τόδε κέρδος ἐγὼν ἔσσεσθαι ὀΐω
urn:cts:greekLit:tlg0012.tlg002.murray:16.312#ἡμῖν ἀμφοτέροισι· σὲ δὲ φράζεσθαι ἄνωγα.
urn:cts:greekLit:tlg0012.tlg002.murray:16.313#δηθὰ γὰρ αὔτως εἴσῃ ἑκάστου πειρητίζων,
urn:cts:greekLit:tlg0012.tlg002.murray:16.314#ἔργα μετερχόμενος· τοὶ δʼ ἐν μεγάροισιν ἕκηλοι
urn:cts:greekLit:tlg0012.tlg002.murray:16.315#χρήματα δαρδάπτουσιν ὑπέρβιον οὐδʼ ἔπι φειδώ.
urn:cts:greekLit:tlg0012.tlg002.murray:16.316#ἀλλʼ ἦ τοί σε γυναῖκας ἐγὼ δεδάασθαι ἄνωγα,
urn:cts:greekLit:tlg0012.tlg002.murray:16.317#αἵ τέ σʼ ἀτιμάζουσι καὶ αἳ νηλείτιδές εἰσιν·
urn:cts:greekLit:tlg0012.tlg002.murray:16.318#ἀνδρῶν δʼ οὐκ ἂν ἐγώ γε κατὰ σταθμοὺς ἐθέλοιμι
urn:cts:greekLit:tlg0012.tlg002.murray:16.319#ἡμέας πειράζειν, ἀλλʼ ὕστερα ταῦτα πένεσθαι,
urn:cts:greekLit:tlg0012.tlg002.murray:16.320#εἰ ἐτεόν γέ τι οἶσθα Διὸς τέρας αἰγιόχοιο.
urn:cts:greekLit:tlg0012.tlg002.murray:16.321#ὣς οἱ μὲν τοιαῦτα πρὸς ἀλλήλους ἀγόρευον,
urn:cts:greekLit:tlg0012.tlg002.murray:16.322#ἡ δʼ ἄρʼ ἔπειτʼ Ἰθάκηνδε κατήγετο νηῦς εὐεργής,
urn:cts:greekLit:tlg0012.tlg002.murray:16.323#ἣ φέρε Τηλέμαχον Πυλόθεν καὶ πάντας ἑταίρους.
urn:cts:greekLit:tlg0012.tlg002.murray:16.324#οἱ δʼ ὅτε δὴ λιμένος πολυβενθέος ἐντὸς ἵκοντο,
urn:cts:greekLit:tlg0012.tlg002.murray:16.325#νῆα μὲν οἵ γε μέλαιναν ἐπʼ ἠπείροιο ἔρυσσαν,
urn:cts:greekLit:tlg0012.tlg002.murray:16.326#τεύχεα δέ σφʼ ἀπένεικαν ὑπέρθυμοι θεράποντες,
urn:cts:greekLit:tlg0012.tlg002.murray:16.327#αὐτίκα δʼ ἐς Κλυτίοιο φέρον περικαλλέα δῶρα.
urn:cts:greekLit:tlg0012.tlg002.murray:16.328#αὐτὰρ κήρυκα πρόεσαν δόμον εἰς Ὀδυσῆος,
urn:cts:greekLit:tlg0012.tlg002.murray:16.329#ἀγγελίην ἐρέοντα περίφρονι Πηνελοπείῃ,
urn:cts:greekLit:tlg0012.tlg002.murray:16.330#οὕνεκα Τηλέμαχος μὲν ἐπʼ ἀγροῦ,  νῆα δʼ ἀνώγει
urn:cts:greekLit:tlg0012.tlg002.murray:16.331#ἄστυδʼ ἀποπλείειν, ἵνα μὴ δείσασʼ ἐνὶ θυμῷ
urn:cts:greekLit:tlg0012.tlg002.murray:16.332#ἰφθίμη βασίλεια τέρεν κατὰ δάκρυον εἴβοι
urn:cts:greekLit:tlg0012.tlg002.murray:16.333#τὼ δὲ συναντήτην κῆρυξ καὶ δῖος ὑφορβὸς
urn:cts:greekLit:tlg0012.tlg002.murray:16.334#τῆς αὐτῆς ἕνεκʼ ἀγγελίης, ἐρέοντε γυναικί.
urn:cts:greekLit:tlg0012.tlg002.murray:16.335#ἀλλʼ ὅτε δή ῥʼ ἵκοντο δόμον θείου βασιλῆος,
urn:cts:greekLit:tlg0012.tlg002.murray:16.336#κῆρυξ μέν ῥα μέσῃσι μετὰ δμῳῇσιν ἔειπεν·
urn:cts:greekLit:tlg0012.tlg002.murray:16.337#ἤδη τοι, βασίλεια, φίλος πάϊς εἰλήλουθε.
urn:cts:greekLit:tlg0012.tlg002.murray:16.338#Πηνελοπείῃ δʼ εἶπε συβώτης ἄγχι παραστὰς
urn:cts:greekLit:tlg0012.tlg002.murray:16.339#πάνθʼ ὅσα οἱ φίλος υἱὸς ἀνώγει μυθήσασθαι.
urn:cts:greekLit:tlg0012.tlg002.murray:16.340#αὐτὰρ ἐπεὶ δὴ πᾶσαν ἐφημοσύνην ἀπέειπε,
urn:cts:greekLit:tlg0012.tlg002.murray:16.341#βῆ ῥʼ ἴμεναι μεθʼ ὕας, λίπε δʼ ἕρκεά τε μέγαρόν τε.
urn:cts:greekLit:tlg0012.tlg002.murray:16.342#μνηστῆρες δʼ ἀκάχοντο κατήφησάν τʼ ἐνὶ θυμῷ,
urn:cts:greekLit:tlg0012.tlg002.murray:16.343#ἐκ δʼ ἦλθον μεγάροιο παρὲκ μέγα τειχίον αὐλῆς,
urn:cts:greekLit:tlg0012.tlg002.murray:16.344#αὐτοῦ δὲ προπάροιθε θυράων ἑδριόωντο.
urn:cts:greekLit:tlg0012.tlg002.murray:16.345#τοῖσιν δʼ Εὐρύμαχος,  Πολύβου πάϊς, ἦρχʼ ἀγορεύειν·
urn:cts:greekLit:tlg0012.tlg002.murray:16.346#ὦ φίλοι, ἦ μέγα ἔργον ὑπερφιάλως τετέλεσται
urn:cts:greekLit:tlg0012.tlg002.murray:16.347#Τηλεμάχῳ ὁδὸς ἥδε· φάμεν δέ οἱ οὐ τελέεσθαι.
urn:cts:greekLit:tlg0012.tlg002.murray:16.348#ἀλλʼ ἄγε νῆα μέλαιναν ἐρύσσομεν ἥ τις ἀρίστη,
urn:cts:greekLit:tlg0012.tlg002.murray:16.349#ἐς δʼ ἐρέτας ἁλιῆας ἀγείρομεν, οἵ κε τάχιστα
urn:cts:greekLit:tlg0012.tlg002.murray:16.350#κείνοις ἀγγείλωσι θοῶς οἶκόνδε νέεσθαι.
urn:cts:greekLit:tlg0012.tlg002.murray:16.351#οὔ πω πᾶν εἴρηθʼ, ὅτʼ ἄρʼ Ἀμφίνομος ἴδε νῆα,
urn:cts:greekLit:tlg0012.tlg002.murray:16.352#στρεφθεὶς ἐκ χώρης, λιμένος πολυβενθέος ἐντός,
urn:cts:greekLit:tlg0012.tlg002.murray:16.353#ἱστία τε στέλλοντας ἐρετμά τε χερσὶν ἔχοντας.
urn:cts:greekLit:tlg0012.tlg002.murray:16.354#ἡδὺ δʼ ἄρʼ ἐκγελάσας μετεφώνεεν οἷς ἑτάροισι·
urn:cts:greekLit:tlg0012.tlg002.murray:16.355#μή τινʼ ἔτʼ ἀγγελίην ὀτρύνομεν· οἵδε γὰρ ἔνδον.
urn:cts:greekLit:tlg0012.tlg002.murray:16.356#ἤ τίς σφιν τόδʼ ἔειπε θεῶν, ἢ εἴσιδον αὐτοὶ
urn:cts:greekLit:tlg0012.tlg002.murray:16.357#νῆα παρερχομένην, τὴν δʼ οὐκ ἐδύναντο κιχῆναι.
urn:cts:greekLit:tlg0012.tlg002.murray:16.358#ὣς ἔφαθʼ, οἱ δʼ ἀνστάντες ἔβαν ἐπὶ θῖνα θαλάσσης,
urn:cts:greekLit:tlg0012.tlg002.murray:16.359#αἶψα δὲ νῆα μέλαιναν ἐπʼ ἠπείροιο ἔρυσσαν,
urn:cts:greekLit:tlg0012.tlg002.murray:16.360#τεύχεα δέ σφʼ ἀπένεικαν ὑπέρθυμοι θεράποντες.
urn:cts:greekLit:tlg0012.tlg002.murray:16.361#αὐτοὶ δʼ εἰς ἀγορὴν κίον ἀθρόοι, οὐδέ τινʼ ἄλλον
urn:cts:greekLit:tlg0012.tlg002.murray:16.362#εἴων οὔτε νέων μεταΐζειν οὔτε γερόντων.
urn:cts:greekLit:tlg0012.tlg002.murray:16.363#τοῖσιν δʼ Ἀντίνοος μετέφη, Εὐπείθεος υἱός·
urn:cts:greekLit:tlg0012.tlg002.murray:16.364#ὢ πόποι, ὡς τόνδʼ ἄνδρα θεοὶ κακότητος ἔλυσαν.
urn:cts:greekLit:tlg0012.tlg002.murray:16.365#ἤματα μὲν σκοποὶ ἷζον ἐπʼ ἄκριας ἠνεμοέσσας
urn:cts:greekLit:tlg0012.tlg002.murray:16.366#αἰὲν ἐπασσύτεροι· ἅμα δʼ ἠελίῳ καταδύντι
urn:cts:greekLit:tlg0012.tlg002.murray:16.367#οὔ ποτʼ ἐπʼ ἠπείρου νύκτʼ ἄσαμεν, ἀλλʼ ἐνὶ πόντῳ
urn:cts:greekLit:tlg0012.tlg002.murray:16.368#νηῒ θοῇ πλείοντες ἐμίμνομεν Ἠῶ δῖαν,
urn:cts:greekLit:tlg0012.tlg002.murray:16.369#Τηλέμαχον λοχόωντες, ἵνα φθίσωμεν ἑλόντες
urn:cts:greekLit:tlg0012.tlg002.murray:16.370#αὐτόν· τὸν δʼ ἄρα τῆος ἀπήγαγεν οἴκαδε δαίμων,
urn:cts:greekLit:tlg0012.tlg002.murray:16.371#ἡμεῖς δʼ ἐνθάδε οἱ φραζώμεθα λυγρὸν ὄλεθρον
urn:cts:greekLit:tlg0012.tlg002.murray:16.372#Τηλεμάχῳ, μηδʼ ἧμας ὑπεκφύγοι· οὐ γὰρ ὀΐω
urn:cts:greekLit:tlg0012.tlg002.murray:16.373#τούτου γε ζώοντος ἀνύσσεσθαι τάδε ἔργα.
urn:cts:greekLit:tlg0012.tlg002.murray:16.374#αὐτὸς μὲν γὰρ ἐπιστήμων βουλῇ τε νόῳ τε,
urn:cts:greekLit:tlg0012.tlg002.murray:16.375#λαοὶ δʼ οὐκέτι πάμπαν ἐφʼ ἡμῖν ἦρα φέρουσιν.
urn:cts:greekLit:tlg0012.tlg002.murray:16.376#ἀλλʼ ἄγετε, πρὶν κεῖνον ὁμηγυρίσασθαι Ἀχαιοὺς
urn:cts:greekLit:tlg0012.tlg002.murray:16.377#εἰς ἀγορήν—οὐ γάρ τι μεθησέμεναί μιν ὀΐω,
urn:cts:greekLit:tlg0012.tlg002.murray:16.378#ἀλλʼ ἀπομηνίσει, ἐρέει δʼ ἐν πᾶσιν ἀναστὰς
urn:cts:greekLit:tlg0012.tlg002.murray:16.379#οὕνεκά οἱ φόνον αἰπὺν ἐράπτομεν οὐδʼ ἐκίχημεν·
urn:cts:greekLit:tlg0012.tlg002.murray:16.380#οἱ δʼ οὐκ αἰνήσουσιν ἀκούοντες κακὰ ἔργα·
urn:cts:greekLit:tlg0012.tlg002.murray:16.381#μή τι κακὸν ῥέξωσι καὶ ἡμέας ἐξελάσωσι
urn:cts:greekLit:tlg0012.tlg002.murray:16.382#γαίης ἡμετέρης, ἄλλων δʼ ἀφικώμεθα δῆμον·
urn:cts:greekLit:tlg0012.tlg002.murray:16.383#ἀλλὰ φθέωμεν ἑλόντες ἐπʼ ἀγροῦ νόσφι πόληος
urn:cts:greekLit:tlg0012.tlg002.murray:16.384#ἢ ἐν ὁδῷ· βίοτον δʼ αὐτοὶ καὶ κτήματʼ ἔχωμεν,
urn:cts:greekLit:tlg0012.tlg002.murray:16.385#δασσάμενοι κατὰ μοῖραν ἐφʼ ἡμέας,  οἰκία δʼ αὖτε
urn:cts:greekLit:tlg0012.tlg002.murray:16.386#κείνου μητέρι δοῖμεν ἔχειν ἠδʼ ὅστις ὀπυίοι.
urn:cts:greekLit:tlg0012.tlg002.murray:16.387#εἰ δʼ ὑμῖν ὅδε μῦθος ἀφανδάνει, ἀλλὰ βόλεσθε
urn:cts:greekLit:tlg0012.tlg002.murray:16.388#αὐτόν τε ζώειν καὶ ἔχειν πατρώϊα πάντα,
urn:cts:greekLit:tlg0012.tlg002.murray:16.389#μή οἱ χρήματʼ ἔπειτα ἅλις θυμηδέʼ ἔδωμεν
urn:cts:greekLit:tlg0012.tlg002.murray:16.390#ἐνθάδʼ ἀγειρόμενοι,  ἀλλʼ ἐκ μεγάροιο ἕκαστος
urn:cts:greekLit:tlg0012.tlg002.murray:16.391#μνάσθω ἐέδνοισιν διζήμενος· ἡ δέ κʼ ἔπειτα
urn:cts:greekLit:tlg0012.tlg002.murray:16.392#γήμαιθʼ ὅς κε πλεῖστα πόροι καὶ μόρσιμος ἔλθοι.
urn:cts:greekLit:tlg0012.tlg002.murray:16.393#ὣς ἔφαθʼ, οἱ δʼ ἄρα πάντες ἀκὴν ἐγένοντο σιωπῇ.
urn:cts:greekLit:tlg0012.tlg002.murray:16.394#τοῖσιν δʼ Ἀμφίνομος ἀγορήσατο καὶ μετέειπε,
urn:cts:greekLit:tlg0012.tlg002.murray:16.395#Νίσου φαίδιμος υἱός,  Ἀρητιάδαο ἄνακτος,
urn:cts:greekLit:tlg0012.tlg002.murray:16.396#ὅς ῥʼ ἐκ Δουλιχίου πολυπύρου, ποιήεντος,
urn:cts:greekLit:tlg0012.tlg002.murray:16.397#ἡγεῖτο μνηστῆρσι, μάλιστα δὲ Πηνελοπείῃ
urn:cts:greekLit:tlg0012.tlg002.murray:16.398#ἥνδανε μύθοισι· φρεσὶ γὰρ κέχρητʼ ἀγαθῇσιν·
urn:cts:greekLit:tlg0012.tlg002.murray:16.399#ὅ σφιν ἐϋφρονέων ἀγορήσατο καὶ μετέειπεν·
urn:cts:greekLit:tlg0012.tlg002.murray:16.400#ὦ φίλοι,  οὐκ ἂν ἐγώ γε κατακτείνειν ἐθέλοιμι
urn:cts:greekLit:tlg0012.tlg002.murray:16.401#Τηλέμαχον· δεινὸν δὲ γένος βασιλήϊόν ἐστιν
urn:cts:greekLit:tlg0012.tlg002.murray:16.402#κτείνειν· ἀλλὰ πρῶτα θεῶν εἰρώμεθα βουλάς.
urn:cts:greekLit:tlg0012.tlg002.murray:16.403#εἰ μέν κʼ αἰνήσωσι Διὸς μεγάλοιο θέμιστες,
urn:cts:greekLit:tlg0012.tlg002.murray:16.404#αὐτός τε κτενέω τούς τʼ ἄλλους πάντας ἀνώξω·
urn:cts:greekLit:tlg0012.tlg002.murray:16.405#εἰ δέ κʼ ἀποτρωπῶσι θεοί,  παύσασθαι ἄνωγα.
urn:cts:greekLit:tlg0012.tlg002.murray:16.406#ὣς ἔφατʼ Ἀμφίνομος, τοῖσιν δʼ ἐπιήνδανε μῦθος.
urn:cts:greekLit:tlg0012.tlg002.murray:16.407#αὐτίκʼ ἔπειτʼ ἀνστάντες ἔβαν δόμον εἰς Ὀδυσῆος,
urn:cts:greekLit:tlg0012.tlg002.murray:16.408#ἐλθόντες δὲ καθῖζον ἐπὶ ξεστοῖσι θρόνοισιν.
urn:cts:greekLit:tlg0012.tlg002.murray:16.409#ἡ δʼ αὖτʼ ἄλλʼ ἐνόησε περίφρων Πηνελόπεια,
urn:cts:greekLit:tlg0012.tlg002.murray:16.410#μνηστήρεσσι φανῆναι ὑπέρβιον ὕβριν ἔχουσι.
urn:cts:greekLit:tlg0012.tlg002.murray:16.411#πεύθετο γὰρ οὗ παιδὸς ἐνὶ μεγάροισιν ὄλεθρον·
urn:cts:greekLit:tlg0012.tlg002.murray:16.412#κῆρυξ γὰρ οἱ ἔειπε Μέδων, ὃς ἐπεύθετο βουλάς.
urn:cts:greekLit:tlg0012.tlg002.murray:16.413#βῆ δʼ ἰέναι μέγαρόνδε σὺν ἀμφιπόλοισι γυναιξίν.
urn:cts:greekLit:tlg0012.tlg002.murray:16.414#ἀλλʼ ὅτε δὴ μνηστῆρας ἀφίκετο δῖα γυναικῶν,
urn:cts:greekLit:tlg0012.tlg002.murray:16.415#στῆ ῥα παρὰ σταθμὸν τέγεος πύκα ποιητοῖο,
urn:cts:greekLit:tlg0012.tlg002.murray:16.416#ἄντα παρειάων σχομένη λιπαρὰ κρήδεμνα,
urn:cts:greekLit:tlg0012.tlg002.murray:16.417#Ἀντίνοον δʼ ἐνένιπεν ἔπος τʼ ἔφατʼ ἔκ τʼ ὀνόμαζεν·
urn:cts:greekLit:tlg0012.tlg002.murray:16.418#Ἀντίνοʼ, ὕβριν ἔχων, κακομήχανε, καὶ δέ σέ φασιν
urn:cts:greekLit:tlg0012.tlg002.murray:16.419#ἐν δήμῳ Ἰθάκης μεθʼ ὁμήλικας ἔμμεν ἄριστον
urn:cts:greekLit:tlg0012.tlg002.murray:16.420#βουλῇ καὶ μύθοισι· σὺ δʼ οὐκ ἄρα τοῖος ἔησθα.
urn:cts:greekLit:tlg0012.tlg002.murray:16.421#μάργε, τίη δὲ σὺ Τηλεμάχῳ θάνατόν τε μόρον τε
urn:cts:greekLit:tlg0012.tlg002.murray:16.422#ῥάπτεις, οὐδʼ ἱκέτας ἐμπάζεαι, οἷσιν ἄρα Ζεὺς
urn:cts:greekLit:tlg0012.tlg002.murray:16.423#μάρτυρος; οὐδʼ ὁσίη κακὰ ῥάπτειν ἀλλήλοισιν.
urn:cts:greekLit:tlg0012.tlg002.murray:16.424#ἦ οὐκ οἶσθʼ ὅτε δεῦρο πατὴρ τεὸς ἵκετο φεύγων,
urn:cts:greekLit:tlg0012.tlg002.murray:16.425#δῆμον ὑποδείσας;  δὴ γὰρ κεχολώατο λίην,
urn:cts:greekLit:tlg0012.tlg002.murray:16.426#οὕνεκα ληϊστῆρσιν ἐπισπόμενος Ταφίοισιν
urn:cts:greekLit:tlg0012.tlg002.murray:16.427#ἤκαχε Θεσπρωτούς· οἱ δʼ ἡμῖν ἄρθμιοι ἦσαν·
urn:cts:greekLit:tlg0012.tlg002.murray:16.428#τόν ῥʼ ἔθελον φθῖσαι καὶ ἀπορραῖσαι φίλον ἦτορ
urn:cts:greekLit:tlg0012.tlg002.murray:16.429#ἠδὲ κατὰ ζωὴν φαγέειν μενοεικέα πολλήν·
urn:cts:greekLit:tlg0012.tlg002.murray:16.430#ἀλλʼ Ὀδυσεὺς κατέρυκε καὶ ἔσχεθεν ἱεμένους περ.
urn:cts:greekLit:tlg0012.tlg002.murray:16.431#τοῦ νῦν οἶκον ἄτιμον ἔδεις, μνάᾳ δὲ γυναῖκα
urn:cts:greekLit:tlg0012.tlg002.murray:16.432#παῖδά τʼ ἀποκτείνεις, ἐμὲ δὲ μεγάλως ἀκαχίζεις·
urn:cts:greekLit:tlg0012.tlg002.murray:16.433#ἀλλά σε παύσασθαι κέλομαι καὶ ἀνωγέμεν ἄλλους.
urn:cts:greekLit:tlg0012.tlg002.murray:16.434#τὴν δʼ αὖτʼ Εὐρύμαχος, Πολύβου πάϊς, ἀντίον ηὔδα·
urn:cts:greekLit:tlg0012.tlg002.murray:16.435#κούρη Ἰκαρίοιο,  περίφρον Πηνελόπεια,
urn:cts:greekLit:tlg0012.tlg002.murray:16.436#θάρσει· μή τοι ταῦτα μετὰ φρεσὶ σῇσι μελόντων.
urn:cts:greekLit:tlg0012.tlg002.murray:16.437#οὐκ ἔσθʼ οὗτος ἀνὴρ οὐδʼ ἔσσεται οὐδὲ γένηται,
urn:cts:greekLit:tlg0012.tlg002.murray:16.438#ὅς κεν Τηλεμάχῳ σῷ υἱέϊ χεῖρας ἐποίσει
urn:cts:greekLit:tlg0012.tlg002.murray:16.439#ζώοντός γʼ ἐμέθεν καὶ ἐπὶ χθονὶ δερκομένοιο.
urn:cts:greekLit:tlg0012.tlg002.murray:16.440#ὧδε γὰρ ἐξερέω,  καὶ μὴν τετελεσμένον ἔσται·
urn:cts:greekLit:tlg0012.tlg002.murray:16.441#αἶψά οἱ αἷμα κελαινὸν ἐρωήσει περὶ δουρὶ
urn:cts:greekLit:tlg0012.tlg002.murray:16.442#ἡμετέρῳ, ἐπεὶ ἦ καὶ ἐμὲ πτολίπορθος Ὀδυσσεὺς
urn:cts:greekLit:tlg0012.tlg002.murray:16.443#πολλάκι γούνασιν οἷσιν ἐφεσσάμενος κρέας ὀπτὸν
urn:cts:greekLit:tlg0012.tlg002.murray:16.444#ἐν χείρεσσιν ἔθηκεν, ἐπέσχε τε οἶνον ἐρυθρόν.
urn:cts:greekLit:tlg0012.tlg002.murray:16.445#τῷ μοι Τηλέμαχος πάντων πολὺ φίλτατός ἐστιν
urn:cts:greekLit:tlg0012.tlg002.murray:16.446#ἀνδρῶν, οὐδέ τί μιν θάνατον τρομέεσθαι ἄνωγα
urn:cts:greekLit:tlg0012.tlg002.murray:16.447#ἔκ γε μνηστήρων· θεόθεν δʼ οὐκ ἔστʼ ἀλέασθαι.
urn:cts:greekLit:tlg0012.tlg002.murray:16.448#ὣς φάτο θαρσύνων, τῷ δʼ ἤρτυεν αὐτὸς ὄλεθρον.
urn:cts:greekLit:tlg0012.tlg002.murray:16.449#ἡ μὲν ἄρʼ εἰσαναβᾶσʼ ὑπερώϊα σιγαλόεντα
urn:cts:greekLit:tlg0012.tlg002.murray:16.450#κλαῖεν ἔπειτʼ Ὀδυσῆα,  φίλον πόσιν, ὄφρα οἱ ὕπνον
urn:cts:greekLit:tlg0012.tlg002.murray:16.451#ἡδὺν ἐπὶ βλεφάροισι βάλε γλαυκῶπις Ἀθήνη.
urn:cts:greekLit:tlg0012.tlg002.murray:16.452#ἑσπέριος δʼ Ὀδυσῆϊ καὶ υἱέϊ δῖος ὑφορβὸς
urn:cts:greekLit:tlg0012.tlg002.murray:16.453#ἤλυθεν· οἱ δʼ ἄρα δόρπον ἐπισταδὸν ὡπλίζοντο,
urn:cts:greekLit:tlg0012.tlg002.murray:16.454#σῦν ἱερεύσαντες ἐνιαύσιον. αὐτὰρ Ἀθήνη,
urn:cts:greekLit:tlg0012.tlg002.murray:16.455#ἄγχι παρισταμένη,  Λαερτιάδην Ὀδυσῆα
urn:cts:greekLit:tlg0012.tlg002.murray:16.456#ῥάβδῳ πεπληγυῖα πάλιν ποίησε γέροντα,
urn:cts:greekLit:tlg0012.tlg002.murray:16.457#λυγρὰ δὲ εἵματα ἕσσε περὶ χροΐ, μή ἑ συβώτης
urn:cts:greekLit:tlg0012.tlg002.murray:16.458#γνοίη ἐσάντα ἰδὼν καὶ ἐχέφρονι Πηνελοπείῃ
urn:cts:greekLit:tlg0012.tlg002.murray:16.459#ἔλθοι ἀπαγγέλλων μηδὲ φρεσὶν εἰρύσσαιτο.
urn:cts:greekLit:tlg0012.tlg002.murray:16.460#τὸν καὶ Τηλέμαχος πρότερος πρὸς μῦθον ἔειπεν·
urn:cts:greekLit:tlg0012.tlg002.murray:16.461#ἦλθες, δῖʼ Εὔμαιε. τί δὴ κλέος ἔστʼ ἀνὰ ἄστυ;
urn:cts:greekLit:tlg0012.tlg002.murray:16.462#ἦ ῥʼ ἤδη μνηστῆρες ἀγήνορες ἔνδον ἔασιν
urn:cts:greekLit:tlg0012.tlg002.murray:16.463#ἐκ λόχου, ἦ ἔτι μʼ αὖτʼ εἰρύαται οἴκαδʼ ἰόντα;
urn:cts:greekLit:tlg0012.tlg002.murray:16.464#τὸν δʼ ἀπαμειβόμενος προσέφης, Εὔμαιε συβῶτα·
urn:cts:greekLit:tlg0012.tlg002.murray:16.465#οὐκ ἔμελέν μοι ταῦτα μεταλλῆσαι καὶ ἐρέσθαι
urn:cts:greekLit:tlg0012.tlg002.murray:16.466#ἄστυ καταβλώσκοντα· τάχιστά με θυμὸς ἀνώγει
urn:cts:greekLit:tlg0012.tlg002.murray:16.467#ἀγγελίην εἰπόντα πάλιν δεῦρʼ ἀπονέεσθαι.
urn:cts:greekLit:tlg0012.tlg002.murray:16.468#ὡμήρησε δέ μοι παρʼ ἑταίρων ἄγγελος ὠκύς,
urn:cts:greekLit:tlg0012.tlg002.murray:16.469#κῆρυξ, ὃς δὴ πρῶτος ἔπος σῇ μητρὶ ἔειπεν.
urn:cts:greekLit:tlg0012.tlg002.murray:16.470#ἄλλο δέ τοι τό γε οἶδα· τὸ γὰρ ἴδον ὀφθαλμοῖσιν.
urn:cts:greekLit:tlg0012.tlg002.murray:16.471#ἤδη ὑπὲρ πόλιος, ὅθι θʼ Ἕρμαιος λόφος ἐστίν,
urn:cts:greekLit:tlg0012.tlg002.murray:16.472#ἦα κιών, ὅτε νῆα θοὴν ἰδόμην κατιοῦσαν
urn:cts:greekLit:tlg0012.tlg002.murray:16.473#ἐς λιμένʼ ἡμέτερον· πολλοὶ δʼ ἔσαν ἄνδρες ἐν αὐτῇ,
urn:cts:greekLit:tlg0012.tlg002.murray:16.474#βεβρίθει δὲ σάκεσσι καὶ ἔγχεσιν ἀμφιγύοισι·
urn:cts:greekLit:tlg0012.tlg002.murray:16.475#καὶ σφέας ὠΐσθην τοὺς ἔμμεναι, οὐδέ τι οἶδα.
urn:cts:greekLit:tlg0012.tlg002.murray:16.476#ὣς φάτο, μείδησεν δʼ ἱερὴ ἲς Τηλεμάχοιο
urn:cts:greekLit:tlg0012.tlg002.murray:16.477#ἐς πατέρʼ ὀφθαλμοῖσιν ἰδών, ἀλέεινε δʼ ὑφορβόν.
urn:cts:greekLit:tlg0012.tlg002.murray:16.478#οἱ δʼ ἐπεὶ οὖν παύσαντο πόνου τετύκοντό τε δαῖτα,
urn:cts:greekLit:tlg0012.tlg002.murray:16.479#δαίνυντʼ, οὐδέ τι θυμὸς ἐδεύετο δαιτὸς ἐΐσης.
urn:cts:greekLit:tlg0012.tlg002.murray:16.480#αὐτὰρ ἐπεὶ πόσιος καὶ ἐδητύος ἐξ ἔρον ἕντο,
urn:cts:greekLit:tlg0012.tlg002.murray:16.481#κοίτου τε μνήσαντο καὶ ὕπνου δῶρον ἕλοντο.
urn:cts:greekLit:tlg0012.tlg002.murray:17.1#ἦμος δʼ ἠριγένεια φάνη ῥοδοδάκτυλος Ἠώς,
urn:cts:greekLit:tlg0012.tlg002.murray:17.2#δὴ τότʼ ἔπειθʼ ὑπὸ ποσσὶν ἐδήσατο καλὰ πέδιλα
urn:cts:greekLit:tlg0012.tlg002.murray:17.3#Τηλέμαχος, φίλος υἱὸς Ὀδυσσῆος θείοιο,
urn:cts:greekLit:tlg0012.tlg002.murray:17.4#εἵλετο δʼ ἄλκιμον ἔγχος, ὅ οἱ παλάμηφιν ἀρήρει,
urn:cts:greekLit:tlg0012.tlg002.murray:17.5#ἄστυδε ἱέμενος,  καὶ ἑὸν προσέειπε συβώτην·
urn:cts:greekLit:tlg0012.tlg002.murray:17.6#ἄττʼ, ἦ τοι μὲν ἐγὼν εἶμʼ ἐς πόλιν, ὄφρα με μήτηρ
urn:cts:greekLit:tlg0012.tlg002.murray:17.7#ὄψεται· οὐ γάρ μιν πρόσθεν παύσεσθαι ὀΐω
urn:cts:greekLit:tlg0012.tlg002.murray:17.8#κλαυθμοῦ τε στυγεροῖο γόοιό τε δακρυόεντος,
urn:cts:greekLit:tlg0012.tlg002.murray:17.9#πρίν γʼ αὐτόν με ἴδηται· ἀτὰρ σοί γʼ ὧδʼ ἐπιτέλλω.
urn:cts:greekLit:tlg0012.tlg002.murray:17.10#τὸν ξεῖνον δύστηνον ἄγʼ ἐς πόλιν,  ὄφρʼ ἂν ἐκεῖθι
urn:cts:greekLit:tlg0012.tlg002.murray:17.11#δαῖτα πτωχεύῃ· δώσει δέ οἱ ὅς κʼ ἐθέλῃσι
urn:cts:greekLit:tlg0012.tlg002.murray:17.12#πύρνον καὶ κοτύλην· ἐμὲ δʼ οὔ πως ἔστιν ἅπαντας
urn:cts:greekLit:tlg0012.tlg002.murray:17.13#ἀνθρώπους ἀνέχεσθαι, ἔχοντά περ ἄλγεα θυμῷ·
urn:cts:greekLit:tlg0012.tlg002.murray:17.14#ὁ ξεῖνος δʼ εἴ περ μάλα μηνίει, ἄλγιον αὐτῷ
urn:cts:greekLit:tlg0012.tlg002.murray:17.15#ἔσσεται· ἦ γὰρ ἐμοὶ φίλʼ ἀληθέα μυθήσασθαι.
urn:cts:greekLit:tlg0012.tlg002.murray:17.16#τὸν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:17.17#ὦ φίλος, οὐδέ τοι αὐτὸς ἐρύκεσθαι μενεαίνω·
urn:cts:greekLit:tlg0012.tlg002.murray:17.18#πτωχῷ βέλτερόν ἐστι κατὰ πτόλιν ἠὲ κατʼ ἀγροὺς
urn:cts:greekLit:tlg0012.tlg002.murray:17.19#δαῖτα πτωχεύειν· δώσει δέ μοι ὅς κʼ ἐθέλῃσιν.
urn:cts:greekLit:tlg0012.tlg002.murray:17.20#οὐ γὰρ ἐπὶ σταθμοῖσι μένειν ἔτι τηλίκος εἰμί,
urn:cts:greekLit:tlg0012.tlg002.murray:17.21#ὥστʼ ἐπιτειλαμένῳ σημάντορι πάντα πιθέσθαι.
urn:cts:greekLit:tlg0012.tlg002.murray:17.22#ἀλλʼ ἔρχευ· ἐμὲ δʼ ἄξει ἀνὴρ ὅδε, τὸν σὺ κελεύεις,
urn:cts:greekLit:tlg0012.tlg002.murray:17.23#αὐτίκʼ ἐπεί κε πυρὸς θερέω ἀλέη τε γένηται.
urn:cts:greekLit:tlg0012.tlg002.murray:17.24#αἰνῶς γὰρ τάδε εἵματʼ ἔχω κακά· μή με δαμάσσῃ
urn:cts:greekLit:tlg0012.tlg002.murray:17.25#στίβη ὑπηοίη· ἕκαθεν δέ τε ἄστυ φάτʼ εἶναι.
urn:cts:greekLit:tlg0012.tlg002.murray:17.26#ὣς φάτο, Τηλέμαχος δὲ διὰ σταθμοῖο βεβήκει,
urn:cts:greekLit:tlg0012.tlg002.murray:17.27#κραιπνὰ ποσὶ προβιβάς, κακὰ δὲ μνηστῆρσι φύτευεν.
urn:cts:greekLit:tlg0012.tlg002.murray:17.28#αὐτὰρ ἐπεί ῥʼ ἵκανε δόμους εὖ ναιετάοντας,
urn:cts:greekLit:tlg0012.tlg002.murray:17.29#ἔγχος μέν ῥʼ ἔστησε φέρων πρὸς κίονα μακρήν,
urn:cts:greekLit:tlg0012.tlg002.murray:17.30#αὐτὸς δʼ εἴσω ἴεν καὶ ὑπέρβη λάϊνον οὐδόν.
urn:cts:greekLit:tlg0012.tlg002.murray:17.31#τὸν δὲ πολὺ πρώτη εἶδε τροφὸς Εὐρύκλεια,
urn:cts:greekLit:tlg0012.tlg002.murray:17.32#κώεα καστορνῦσα θρόνοις ἔνι δαιδαλέοισι,
urn:cts:greekLit:tlg0012.tlg002.murray:17.33#δακρύσασα δʼ ἔπειτʼ ἰθὺς κίεν· ἀμφὶ δʼ ἄρʼ ἄλλαι
urn:cts:greekLit:tlg0012.tlg002.murray:17.34#δμῳαὶ Ὀδυσσῆος ταλασίφρονος ἠγερέθοντο,
urn:cts:greekLit:tlg0012.tlg002.murray:17.35#καὶ κύνεον ἀγαπαζόμεναι κεφαλήν τε καὶ ὤμους.
urn:cts:greekLit:tlg0012.tlg002.murray:17.36#ἡ δʼ ἴεν ἐκ θαλάμοιο περίφρων Πηνελόπεια,
urn:cts:greekLit:tlg0012.tlg002.murray:17.37#Ἀρτέμιδι ἰκέλη ἠὲ χρυσέῃ Ἀφροδίτῃ,
urn:cts:greekLit:tlg0012.tlg002.murray:17.38#ἀμφὶ δὲ παιδὶ φίλῳ βάλε πήχεε δακρύσασα,
urn:cts:greekLit:tlg0012.tlg002.murray:17.39#κύσσε δέ μιν κεφαλήν τε καὶ ἄμφω φάεα καλά,
urn:cts:greekLit:tlg0012.tlg002.murray:17.40#καί ῥʼ ὀλοφυρομένη ἔπεα πτερόεντα προσηύδα·
urn:cts:greekLit:tlg0012.tlg002.murray:17.41#ἦλθες, Τηλέμαχε, γλυκερὸν φάος. οὔ σʼ ἔτʼ ἐγώ γε
urn:cts:greekLit:tlg0012.tlg002.murray:17.42#ὄψεσθαι ἐφάμην, ἐπεὶ ᾤχεο νηῒ Πύλονδε
urn:cts:greekLit:tlg0012.tlg002.murray:17.43#λάθρη, ἐμεῦ ἀέκητι, φίλου μετὰ πατρὸς ἀκουήν.
urn:cts:greekLit:tlg0012.tlg002.murray:17.44#ἀλλʼ ἄγε μοι κατάλεξον ὅπως ἤντησας ὀπωπῆς.
urn:cts:greekLit:tlg0012.tlg002.murray:17.45#τὴν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:17.46#μῆτερ ἐμή, μή μοι γόον ὄρνυθι μηδέ μοι ἦτορ
urn:cts:greekLit:tlg0012.tlg002.murray:17.47#ἐν στήθεσσιν ὄρινε φυγόντι περ αἰπὺν ὄλεθρον·
urn:cts:greekLit:tlg0012.tlg002.murray:17.48#ἀλλʼ ὑδρηναμένη, καθαρὰ χροῒ εἵμαθʼ ἑλοῦσα,
urn:cts:greekLit:tlg0012.tlg002.murray:17.49#εἰς ὑπερῷʼ ἀναβᾶσα σὺν ἀμφιπόλοισι γυναιξὶν
urn:cts:greekLit:tlg0012.tlg002.murray:17.50#εὔχεο πᾶσι θεοῖσι τεληέσσας ἑκατόμβας
urn:cts:greekLit:tlg0012.tlg002.murray:17.51#ῥέξειν, αἴ κέ ποθι Ζεὺς ἄντιτα ἔργα τελέσσῃ.
urn:cts:greekLit:tlg0012.tlg002.murray:17.52#αὐτὰρ ἐγὼν ἀγορὴν ἐσελεύσομαι, ὄφρα καλέσσω
urn:cts:greekLit:tlg0012.tlg002.murray:17.53#ξεῖνον, ὅτις μοι κεῖθεν ἅμʼ ἕσπετο δεῦρο κιόντι.
urn:cts:greekLit:tlg0012.tlg002.murray:17.54#τὸν μὲν ἐγὼ προὔπεμψα σὺν ἀντιθέοις ἑτάροισι,
urn:cts:greekLit:tlg0012.tlg002.murray:17.55#Πείραιον δέ μιν ἠνώγεα προτὶ οἶκον ἄγοντα
urn:cts:greekLit:tlg0012.tlg002.murray:17.56#ἐνδυκέως φιλέειν καὶ τιέμεν, εἰς ὅ κεν ἔλθω.
urn:cts:greekLit:tlg0012.tlg002.murray:17.57#ὣς ἄρʼ ἐφώνησεν, τῇ δʼ ἄπτερος ἔπλετο μῦθος.
urn:cts:greekLit:tlg0012.tlg002.murray:17.58#ἡ δʼ ὑδρηναμένη, καθαρὰ χροῒ εἵμαθʼ ἑλοῦσα,
urn:cts:greekLit:tlg0012.tlg002.murray:17.59#εὔχετο πᾶσι θεοῖσι τεληέσσας ἑκατόμβας
urn:cts:greekLit:tlg0012.tlg002.murray:17.60#ῥέξειν,  αἴ κέ ποθι Ζεὺς ἄντιτα ἔργα τελέσσῃ.
urn:cts:greekLit:tlg0012.tlg002.murray:17.61#Τηλέμαχος δʼ ἄρʼ ἔπειτα διὲκ μεγάροιο βεβήκει
urn:cts:greekLit:tlg0012.tlg002.murray:17.62#ἔγχος ἔχων· ἅμα τῷ γε δύω κύνες  ἀργοὶ ἕποντο.
urn:cts:greekLit:tlg0012.tlg002.murray:17.63#θεσπεσίην δʼ ἄρα τῷ γε χάριν κατέχευεν Ἀθήνη·
urn:cts:greekLit:tlg0012.tlg002.murray:17.64#τὸν δʼ ἄρα πάντες λαοὶ ἐπερχόμενον θηεῦντο.
urn:cts:greekLit:tlg0012.tlg002.murray:17.65#ἀμφὶ δέ μιν μνηστῆρες ἀγήνορες ἠγερέθοντο
urn:cts:greekLit:tlg0012.tlg002.murray:17.66#ἔσθλʼ ἀγορεύοντες, κακὰ δὲ φρεσὶ βυσσοδόμευον.
urn:cts:greekLit:tlg0012.tlg002.murray:17.67#αὐτὰρ ὁ τῶν μὲν ἔπειτα ἀλεύατο πουλὺν ὅμιλον,
urn:cts:greekLit:tlg0012.tlg002.murray:17.68#ἀλλʼ ἵνα Μέντωρ ἧστο καὶ Ἄντιφος ἠδʼ Ἁλιθέρσης,
urn:cts:greekLit:tlg0012.tlg002.murray:17.69#οἵ τε οἱ ἐξ ἀρχῆς πατρώϊοι ἦσαν ἑταῖροι,
urn:cts:greekLit:tlg0012.tlg002.murray:17.70#ἔνθα καθέζετʼ ἰών· τοὶ δʼ ἐξερέεινον ἕκαστα.
urn:cts:greekLit:tlg0012.tlg002.murray:17.71#τοῖσι δὲ Πείραιος δουρικλυτὸς ἐγγύθεν ἦλθεν
urn:cts:greekLit:tlg0012.tlg002.murray:17.72#ξεῖνον ἄγων ἀγορήνδε διὰ πτόλιν· οὐδʼ ἄρʼ ἔτι δὴν
urn:cts:greekLit:tlg0012.tlg002.murray:17.73#Τηλέμαχος ξείνοιο ἑκὰς τράπετʼ, ἀλλὰ παρέστη.
urn:cts:greekLit:tlg0012.tlg002.murray:17.74#τὸν καὶ Πείραιος πρότερος πρὸς μῦθον ἔειπε·
urn:cts:greekLit:tlg0012.tlg002.murray:17.75#Τηλέμαχʼ, αἶψʼ ὄτρυνον ἐμὸν ποτὶ δῶμα γυναῖκας,
urn:cts:greekLit:tlg0012.tlg002.murray:17.76#ὥς τοι δῶρʼ ἀποπέμψω,  ἅ τοι Μενέλαος ἔδωκε.
urn:cts:greekLit:tlg0012.tlg002.murray:17.77#τὸν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:17.78#Πείραιʼ, οὐ γάρ τʼ ἴδμεν ὅπως ἔσται τάδε ἔργα.
urn:cts:greekLit:tlg0012.tlg002.murray:17.79#εἴ κεν ἐμὲ μνηστῆρες ἀγήνορες ἐν μεγάροισι
urn:cts:greekLit:tlg0012.tlg002.murray:17.80#λάθρη κτείναντες πατρώϊα πάντα δάσωνται,
urn:cts:greekLit:tlg0012.tlg002.murray:17.81#αὐτὸν ἔχοντά σε βούλομʼ ἐπαυρέμεν, ἤ τινα τῶνδε·
urn:cts:greekLit:tlg0012.tlg002.murray:17.82#εἰ δέ κʼ ἐγὼ τούτοισι φόνον καὶ κῆρα φυτεύσω,
urn:cts:greekLit:tlg0012.tlg002.murray:17.83#δὴ τότε μοι χαίροντι φέρειν πρὸς δώματα χαίρων.
urn:cts:greekLit:tlg0012.tlg002.murray:17.84#ὣς εἰπὼν ξεῖνον ταλαπείριον ἦγεν ἐς οἶκον.
urn:cts:greekLit:tlg0012.tlg002.murray:17.85#αὐτὰρ ἐπεί ῥʼ ἵκοντο δόμους εὖ ναιετάοντας,
urn:cts:greekLit:tlg0012.tlg002.murray:17.86#χλαίνας μὲν κατέθεντο κατὰ κλισμούς τε θρόνους τε,
urn:cts:greekLit:tlg0012.tlg002.murray:17.87#ἐς δʼ ἀσαμίνθους βάντες ἐϋξέστας λούσαντο.
urn:cts:greekLit:tlg0012.tlg002.murray:17.88#τοὺς δʼ ἐπεὶ οὖν δμῳαὶ λοῦσαν καὶ χρῖσαν ἐλαίῳ,
urn:cts:greekLit:tlg0012.tlg002.murray:17.89#ἀμφὶ δʼ ἄρα χλαίνας οὔλας βάλον ἠδὲ χιτῶνας,
urn:cts:greekLit:tlg0012.tlg002.murray:17.90#ἔκ ῥʼ ἀσαμίνθων βάντες ἐπὶ κλισμοῖσι καθῖζον.
urn:cts:greekLit:tlg0012.tlg002.murray:17.91#χέρνιβα δʼ ἀμφίπολος προχόῳ ἐπέχευε φέρουσα
urn:cts:greekLit:tlg0012.tlg002.murray:17.92#καλῇ χρυσείῃ, ὑπὲρ ἀργυρέοιο λέβητος,
urn:cts:greekLit:tlg0012.tlg002.murray:17.93#νίψασθαι· παρὰ δὲ ξεστὴν ἐτάνυσσε τράπεζαν.
urn:cts:greekLit:tlg0012.tlg002.murray:17.94#σῖτον δʼ αἰδοίη ταμίη παρέθηκε φέρουσα,
urn:cts:greekLit:tlg0012.tlg002.murray:17.95#εἴδατα πόλλʼ ἐπιθεῖσα,  χαριζομένη παρεόντων.
urn:cts:greekLit:tlg0012.tlg002.murray:17.96#μήτηρ δʼ ἀντίον ἷζε παρὰ σταθμὸν μεγάροιο
urn:cts:greekLit:tlg0012.tlg002.murray:17.97#κλισμῷ κεκλιμένη, λέπτʼ ἠλάκατα στρωφῶσα.
urn:cts:greekLit:tlg0012.tlg002.murray:17.98#οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον,
urn:cts:greekLit:tlg0012.tlg002.murray:17.99#αὐτὰρ ἐπεὶ πόσιος καὶ ἐδητύος ἐξ ἔρον ἕντο,
urn:cts:greekLit:tlg0012.tlg002.murray:17.100#τοῖσι δὲ μύθων ἦρχε περίφρων Πηνελόπεια·
urn:cts:greekLit:tlg0012.tlg002.murray:17.101#Τηλέμαχʼ, ἦ τοι ἐγὼν ὑπερώϊον εἰσαναβᾶσα
urn:cts:greekLit:tlg0012.tlg002.murray:17.102#λέξομαι εἰς εὐνήν, ἥ μοι στονόεσσα τέτυκται,
urn:cts:greekLit:tlg0012.tlg002.murray:17.103#αἰεὶ δάκρυσʼ ἐμοῖσι πεφυρμένη, ἐξ οὗ Ὀδυσσεὺς
urn:cts:greekLit:tlg0012.tlg002.murray:17.104#ᾤχεθʼ ἅμʼ Ἀτρεΐδῃσιν ἐς Ἴλιον· οὐδέ μοι ἔτλης,
urn:cts:greekLit:tlg0012.tlg002.murray:17.105#πρὶν ἐλθεῖν μνηστῆρας ἀγήνορας ἐς τόδε δῶμα,
urn:cts:greekLit:tlg0012.tlg002.murray:17.106#νόστον σοῦ πατρὸς σάφα εἰπέμεν, εἴ που ἄκουσας.
urn:cts:greekLit:tlg0012.tlg002.murray:17.107#τὴν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:17.108#τοιγὰρ ἐγώ τοι, μῆτερ, ἀληθείην καταλέξω.
urn:cts:greekLit:tlg0012.tlg002.murray:17.109#ᾠχόμεθʼ ἔς τε Πύλον καὶ Νέστορα, ποιμένα λαῶν·
urn:cts:greekLit:tlg0012.tlg002.murray:17.110#δεξάμενος δέ με κεῖνος ἐν ὑψηλοῖσι δόμοισιν
urn:cts:greekLit:tlg0012.tlg002.murray:17.111#ἐνδυκέως ἐφίλει, ὡς εἴ τε πατὴρ ἑὸν υἱὸν
urn:cts:greekLit:tlg0012.tlg002.murray:17.112#ἐλθόντα χρόνιον νέον ἄλλοθεν· ὣς ἐμὲ κεῖνος
urn:cts:greekLit:tlg0012.tlg002.murray:17.113#ἐνδυκέως ἐκόμιζε σὺν υἱάσι κυδαλίμοισιν.
urn:cts:greekLit:tlg0012.tlg002.murray:17.114#αὐτὰρ Ὀδυσσῆος ταλασίφρονος οὔ ποτʼ ἔφασκεν,
urn:cts:greekLit:tlg0012.tlg002.murray:17.115#ζωοῦ οὐδὲ θανόντος,  ἐπιχθονίων τευ ἀκοῦσαι·
urn:cts:greekLit:tlg0012.tlg002.murray:17.116#ἀλλά μʼ ἐς Ἀτρεΐδην, δουρικλειτὸν Μενέλαον,
urn:cts:greekLit:tlg0012.tlg002.murray:17.117#ἵπποισι προὔπεμψε καὶ ἅρμασι κολλητοῖσιν.
urn:cts:greekLit:tlg0012.tlg002.murray:17.118#ἔνθʼ ἴδον Ἀργείην Ἑλένην, ἧς εἵνεκα πολλὰ
urn:cts:greekLit:tlg0012.tlg002.murray:17.119#Ἀργεῖοι Τρῶές τε θεῶν ἰότητι μόγησαν.
urn:cts:greekLit:tlg0012.tlg002.murray:17.120#εἴρετο δʼ αὐτίκʼ ἔπειτα βοὴν ἀγαθὸς Μενέλαος
urn:cts:greekLit:tlg0012.tlg002.murray:17.121#ὅττευ χρηΐζων ἱκόμην Λακεδαίμονα δῖαν·
urn:cts:greekLit:tlg0012.tlg002.murray:17.122#αὐτὰρ ἐγὼ τῷ πᾶσαν ἀληθείην κατέλεξα·
urn:cts:greekLit:tlg0012.tlg002.murray:17.123#καὶ τότε δή με ἔπεσσιν ἀμειβόμενος προσέειπεν·
urn:cts:greekLit:tlg0012.tlg002.murray:17.124#ὢ πόποι, ἦ μάλα δὴ κρατερόφρονος ἀνδρὸς ἐν εὐνῇ
urn:cts:greekLit:tlg0012.tlg002.murray:17.125#ἤθελον εὐνηθῆναι,  ἀνάλκιδες αὐτοὶ ἐόντες.
urn:cts:greekLit:tlg0012.tlg002.murray:17.126#ὡς δʼ ὁπότʼ ἐν ξυλόχῳ ἔλαφος κρατεροῖο λέοντος
urn:cts:greekLit:tlg0012.tlg002.murray:17.127#νεβροὺς κοιμήσασα νεηγενέας γαλαθηνοὺς
urn:cts:greekLit:tlg0012.tlg002.murray:17.128#κνημοὺς ἐξερέῃσι καὶ ἄγκεα ποιήεντα
urn:cts:greekLit:tlg0012.tlg002.murray:17.129#βοσκομένη, ὁ δʼ ἔπειτα ἑὴν εἰσήλυθεν εὐνήν,
urn:cts:greekLit:tlg0012.tlg002.murray:17.130#ἀμφοτέροισι δὲ τοῖσιν ἀεικέα πότμον ἐφῆκεν,
urn:cts:greekLit:tlg0012.tlg002.murray:17.131#ὣς Ὀδυσεὺς κείνοισιν ἀεικέα πότμον ἐφήσει.
urn:cts:greekLit:tlg0012.tlg002.murray:17.132#αἲ γάρ, Ζεῦ τε πάτερ καὶ Ἀθηναίη καὶ Ἄπολλον,
urn:cts:greekLit:tlg0012.tlg002.murray:17.133#τοῖος ἐὼν οἷός ποτʼ ἐϋκτιμένῃ ἐνὶ Λέσβῳ
urn:cts:greekLit:tlg0012.tlg002.murray:17.134#ἐξ ἔριδος Φιλομηλεΐδῃ ἐπάλαισεν ἀναστάς,
urn:cts:greekLit:tlg0012.tlg002.murray:17.135#κὰδ δʼ ἔβαλε κρατερῶς,  κεχάροντο δὲ πάντες Ἀχαιοί,
urn:cts:greekLit:tlg0012.tlg002.murray:17.136#τοῖος ἐὼν μνηστῆρσιν ὁμιλήσειεν Ὀδυσσεύς·
urn:cts:greekLit:tlg0012.tlg002.murray:17.137#πάντες κʼ ὠκύμοροί τε γενοίατο πικρόγαμοί τε.
urn:cts:greekLit:tlg0012.tlg002.murray:17.138#ταῦτα δʼ ἅ μʼ εἰρωτᾷς καὶ λίσσεαι, οὐκ ἂν ἐγώ γε
urn:cts:greekLit:tlg0012.tlg002.murray:17.139#ἄλλα παρὲξ εἴποιμι παρακλιδὸν οὐδʼ ἀπατήσω,
urn:cts:greekLit:tlg0012.tlg002.murray:17.140#ἀλλὰ τὰ μέν μοι ἔειπε γέρων ἅλιος νημερτής,
urn:cts:greekLit:tlg0012.tlg002.murray:17.141#τῶν οὐδέν τοι ἐγὼ κρύψω ἔπος οὐδʼ ἐπικεύσω.
urn:cts:greekLit:tlg0012.tlg002.murray:17.142#φῆ μιν ὅ γʼ ἐν νήσῳ ἰδέειν κρατέρʼ ἄλγεʼ ἔχοντα,
urn:cts:greekLit:tlg0012.tlg002.murray:17.143#νύμφης ἐν μεγάροισι Καλυψοῦς, ἥ μιν ἀνάγκῃ
urn:cts:greekLit:tlg0012.tlg002.murray:17.144#ἴσχει· ὁ δʼ οὐ δύναται ἣν πατρίδα γαῖαν ἱκέσθαι.
urn:cts:greekLit:tlg0012.tlg002.murray:17.145#οὐ γάρ οἱ πάρα νῆες ἐπήρετμοι καὶ ἑταῖροι,
urn:cts:greekLit:tlg0012.tlg002.murray:17.146#οἵ κέν μιν πέμποιεν ἐπʼ εὐρέα νῶτα θαλάσσης
urn:cts:greekLit:tlg0012.tlg002.murray:17.147#ὣς ἔφατʼ Ἀτρεΐδης, δουρικλειτὸς Μενέλαος.
urn:cts:greekLit:tlg0012.tlg002.murray:17.148#ταῦτα τελευτήσας νεόμην· ἔδοσαν δέ μοι οὖρον
urn:cts:greekLit:tlg0012.tlg002.murray:17.149#ἀθάνατοι, τοί μʼ ὦκα φίλην ἐς πατρίδʼ ἔπεμψαν.
urn:cts:greekLit:tlg0012.tlg002.murray:17.150#ὣς φάτο,  τῇ δʼ ἄρα θυμὸν ἐνὶ στήθεσσιν ὄρινε.
urn:cts:greekLit:tlg0012.tlg002.murray:17.151#τοῖσι δὲ καὶ μετέειπε Θεοκλύμενος θεοειδής·
urn:cts:greekLit:tlg0012.tlg002.murray:17.152#ὦ γύναι αἰδοίη Λαερτιάδεω Ὀδυσῆος,
urn:cts:greekLit:tlg0012.tlg002.murray:17.153#ἦ τοι ὅ γʼ οὐ σάφα οἶδεν, ἐμεῖο δὲ σύνθεο μῦθον·
urn:cts:greekLit:tlg0012.tlg002.murray:17.154#ἀτρεκέως γάρ σοι μαντεύσομαι οὐδʼ ἐπικεύσω·
urn:cts:greekLit:tlg0012.tlg002.murray:17.155#ἴστω νῦν Ζεὺς πρῶτα θεῶν,  ξενίη τε τράπεζα
urn:cts:greekLit:tlg0012.tlg002.murray:17.156#ἱστίη τʼ Ὀδυσῆος ἀμύμονος, ἣν ἀφικάνω,
urn:cts:greekLit:tlg0012.tlg002.murray:17.157#ὡς ἦ τοι Ὀδυσεὺς ἤδη ἐν πατρίδι γαίῃ,
urn:cts:greekLit:tlg0012.tlg002.murray:17.158#ἥμενος ἢ ἕρπων, τάδε πευθόμενος κακὰ ἔργα,
urn:cts:greekLit:tlg0012.tlg002.murray:17.159#ἔστιν, ἀτὰρ μνηστῆρσι κακὸν πάντεσσι φυτεύει·
urn:cts:greekLit:tlg0012.tlg002.murray:17.160#τοῖον ἐγὼν οἰωνὸν ἐϋσσέλμου ἐπὶ νηὸς
urn:cts:greekLit:tlg0012.tlg002.murray:17.161#ἥμενος ἐφρασάμην καὶ Τηλεμάχῳ ἐγεγώνευν.
urn:cts:greekLit:tlg0012.tlg002.murray:17.162#τὸν δʼ αὖτε προσέειπε περίφρων Πηνελόπεια·
urn:cts:greekLit:tlg0012.tlg002.murray:17.163#αἲ γὰρ τοῦτο, ξεῖνε, ἔπος τετελεσμένον εἴη·
urn:cts:greekLit:tlg0012.tlg002.murray:17.164#τῷ κε τάχα γνοίης φιλότητά τε πολλά τε δῶρα
urn:cts:greekLit:tlg0012.tlg002.murray:17.165#ἐξ ἐμεῦ,  ὡς ἄν τίς σε συναντόμενος μακαρίζοι.
urn:cts:greekLit:tlg0012.tlg002.murray:17.166#ὣς οἱ μὲν τοιαῦτα πρὸς ἀλλήλους ἀγόρευον,
urn:cts:greekLit:tlg0012.tlg002.murray:17.167#μνηστῆρες δὲ πάροιθεν Ὀδυσσῆος μεγάροιο
urn:cts:greekLit:tlg0012.tlg002.murray:17.168#δίσκοισιν τέρποντο καὶ αἰγανέῃσιν ἱέντες,
urn:cts:greekLit:tlg0012.tlg002.murray:17.169#ἐν τυκτῷ δαπέδῳ, ὅθι περ πάρος ὕβριν ἔχοντες.
urn:cts:greekLit:tlg0012.tlg002.murray:17.170#ἀλλʼ ὅτε δὴ δείπνηστος ἔην καὶ ἐπήλυθε μῆλα
urn:cts:greekLit:tlg0012.tlg002.murray:17.171#πάντοθεν ἐξ ἀγρῶν, οἱ δʼ ἤγαγον οἳ τὸ πάρος περ,
urn:cts:greekLit:tlg0012.tlg002.murray:17.172#καὶ τότε δή σφιν ἔειπε Μέδων· ὃς γάρ ῥα μάλιστα
urn:cts:greekLit:tlg0012.tlg002.murray:17.173#ἥνδανε κηρύκων, καὶ σφιν παρεγίγνετο δαιτί·
urn:cts:greekLit:tlg0012.tlg002.murray:17.174#κοῦροι, ἐπεὶ δὴ πάντες ἐτέρφθητε φρένʼ ἀέθλοις,
urn:cts:greekLit:tlg0012.tlg002.murray:17.175#ἔρχεσθε πρὸς δώμαθʼ,  ἵνʼ ἐντυνώμεθα δαῖτα·
urn:cts:greekLit:tlg0012.tlg002.murray:17.176#οὐ μὲν γάρ τι χέρειον ἐν ὥρῃ δεῖπνον ἑλέσθαι.
urn:cts:greekLit:tlg0012.tlg002.murray:17.177#ὣς ἔφαθʼ, οἱ δʼ ἀνστάντες ἔβαν πείθοντό τε μύθῳ.
urn:cts:greekLit:tlg0012.tlg002.murray:17.178#αὐτὰρ ἐπεί ῥʼ ἵκοντο δόμους εὖ ναιετάοντας,
urn:cts:greekLit:tlg0012.tlg002.murray:17.179#χλαίνας μὲν κατέθεντο κατὰ κλισμούς τε θρόνους τε,
urn:cts:greekLit:tlg0012.tlg002.murray:17.180#οἱ δʼ ἱέρευον ὄϊς μεγάλους καὶ πίονας αἶγας,
urn:cts:greekLit:tlg0012.tlg002.murray:17.181#ἵρευον δὲ σύας σιάλους καὶ βοῦν ἀγελαίην,
urn:cts:greekLit:tlg0012.tlg002.murray:17.182#δαῖτʼ ἐντυνόμενοι. τοὶ δʼ ἐξ ἀγροῖο πόλινδε
urn:cts:greekLit:tlg0012.tlg002.murray:17.183#ὠτρύνοντʼ Ὀδυσεύς τʼ ἰέναι καὶ δῖος ὑφορβός.
urn:cts:greekLit:tlg0012.tlg002.murray:17.184#τοῖσι δὲ μύθων ἦρχε συβώτης, ὄρχαμος ἀνδρῶν·
urn:cts:greekLit:tlg0012.tlg002.murray:17.185#ξεῖνʼ,  ἐπεὶ ἂρ δὴ ἔπειτα πόλινδʼ ἰέναι μενεαίνεις
urn:cts:greekLit:tlg0012.tlg002.murray:17.186#σήμερον, ὡς ἐπέτελλεν ἄναξ ἐμός—ἦ σʼ ἂν ἐγώ γε
urn:cts:greekLit:tlg0012.tlg002.murray:17.187#αὐτοῦ βουλοίμην σταθμῶν ῥυτῆρα λιπέσθαι·
urn:cts:greekLit:tlg0012.tlg002.murray:17.188#ἀλλὰ τὸν αἰδέομαι καὶ δείδια, μή μοι ὀπίσσω
urn:cts:greekLit:tlg0012.tlg002.murray:17.189#νεικείῃ· χαλεπαὶ δέ τʼ ἀνάκτων εἰσὶν ὁμοκλαί—
urn:cts:greekLit:tlg0012.tlg002.murray:17.190#ἀλλʼ ἄγε νῦν ἴομεν· δὴ γὰρ μέμβλωκε μάλιστα
urn:cts:greekLit:tlg0012.tlg002.murray:17.191#ἦμαρ, ἀτὰρ τάχα τοι ποτὶ ἕσπερα ῥίγιον ἔσται.
urn:cts:greekLit:tlg0012.tlg002.murray:17.192#τὸν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:17.193#γιγνώσκω, φρονέω· τά γε δὴ νοέοντι κελεύεις.
urn:cts:greekLit:tlg0012.tlg002.murray:17.194#ἀλλʼ ἴομεν, σὺ δʼ ἔπειτα διαμπερὲς ἡγεμόνευε.
urn:cts:greekLit:tlg0012.tlg002.murray:17.195#δὸς δέ μοι,  εἴ ποθί τοι ῥόπαλον τετμημένον ἐστίν,
urn:cts:greekLit:tlg0012.tlg002.murray:17.196#σκηρίπτεσθʼ, ἐπεὶ ἦ φατʼ ἀρισφαλέʼ ἔμμεναι οὐδόν.
urn:cts:greekLit:tlg0012.tlg002.murray:17.197#ἦ ῥα καὶ ἀμφʼ ὤμοισιν ἀεικέα βάλλετο πήρην,
urn:cts:greekLit:tlg0012.tlg002.murray:17.198#πυκνὰ ῥωγαλέην· ἐν δὲ στρόφος ἦεν ἀορτήρ·
urn:cts:greekLit:tlg0012.tlg002.murray:17.199#Εὔμαιος δʼ ἄρα οἱ σκῆπτρον θυμαρὲς ἔδωκε.
urn:cts:greekLit:tlg0012.tlg002.murray:17.200#τὼ βήτην,  σταθμὸν δὲ κύνες καὶ βώτορες ἄνδρες
urn:cts:greekLit:tlg0012.tlg002.murray:17.201#ῥύατʼ ὄπισθε μένοντες· ὁ δʼ ἐς πόλιν ἦγεν ἄνακτα
urn:cts:greekLit:tlg0012.tlg002.murray:17.202#πτωχῷ λευγαλέῳ ἐναλίγκιον ἠδὲ γέροντι,
urn:cts:greekLit:tlg0012.tlg002.murray:17.203#σκηπτόμενον· τὰ δὲ λυγρὰ περὶ χροῒ εἵματα ἕστο.
urn:cts:greekLit:tlg0012.tlg002.murray:17.204#ἀλλʼ ὅτε δὴ στείχοντες ὁδὸν κάτα παιπαλόεσσαν
urn:cts:greekLit:tlg0012.tlg002.murray:17.205#ἄστεος ἐγγὺς ἔσαν καὶ ἐπὶ κρήνην ἀφίκοντο
urn:cts:greekLit:tlg0012.tlg002.murray:17.206#τυκτὴν καλλίροον, ὅθεν ὑδρεύοντο πολῖται,
urn:cts:greekLit:tlg0012.tlg002.murray:17.207#τὴν ποίησʼ Ἴθακος καὶ Νήριτος ἠδὲ Πολύκτωρ·
urn:cts:greekLit:tlg0012.tlg002.murray:17.208#ἀμφὶ δʼ ἄρʼ αἰγείρων ὑδατοτρεφέων ἦν ἄλσος,
urn:cts:greekLit:tlg0012.tlg002.murray:17.209#πάντοσε κυκλοτερές, κατὰ δὲ ψυχρὸν ῥέεν ὕδωρ
urn:cts:greekLit:tlg0012.tlg002.murray:17.210#ὑψόθεν ἐκ πέτρης· βωμὸς δʼ ἐφύπερθε τέτυκτο
urn:cts:greekLit:tlg0012.tlg002.murray:17.211#νυμφάων, ὅθι πάντες ἐπιρρέζεσκον ὁδῖται·
urn:cts:greekLit:tlg0012.tlg002.murray:17.212#ἔνθα σφέας ἐκίχανʼ υἱὸς Δολίοιο Μελανθεὺς
urn:cts:greekLit:tlg0012.tlg002.murray:17.213#αἶγας ἄγων, αἳ πᾶσι μετέπρεπον αἰπολίοισι,
urn:cts:greekLit:tlg0012.tlg002.murray:17.214#δεῖπνον μνηστήρεσσι· δύω δʼ ἅμʼ ἕποντο νομῆες.
urn:cts:greekLit:tlg0012.tlg002.murray:17.215#τοὺς δὲ ἰδὼν νείκεσσεν ἔπος τʼ ἔφατʼ ἔκ τʼ ὀνόμαζεν,
urn:cts:greekLit:tlg0012.tlg002.murray:17.216#ἔκπαγλον καὶ ἀεικές· ὄρινε δὲ κῆρ Ὀδυσῆος·
urn:cts:greekLit:tlg0012.tlg002.murray:17.217#νῦν μὲν δὴ μάλα πάγχυ κακὸς κακὸν ἡγηλάζει,
urn:cts:greekLit:tlg0012.tlg002.murray:17.218#ὡς αἰεὶ τὸν ὁμοῖον ἄγει θεὸς ὡς τὸν ὁμοῖν.
urn:cts:greekLit:tlg0012.tlg002.murray:17.219#πῇ δὴ τόνδε μολοβρὸν ἄγεις, ἀμέγαρτε συβῶτα,
urn:cts:greekLit:tlg0012.tlg002.murray:17.220#πτωχὸν ἀνιηρόν δαιτῶν ἀπολυμαντῆρα;
urn:cts:greekLit:tlg0012.tlg002.murray:17.221#ὃς πολλῇς φλιῇσι παραστὰς θλίψεται ὤμους,
urn:cts:greekLit:tlg0012.tlg002.murray:17.222#αἰτίζων ἀκόλους, οὐκ ἄορας οὐδὲ λέβητας·
urn:cts:greekLit:tlg0012.tlg002.murray:17.223#τόν κʼ εἴ μοι δοίης σταθμῶν ῥυτῆρα γενέσθαι
urn:cts:greekLit:tlg0012.tlg002.murray:17.224#σηκοκόρον τʼ ἔμεναι θαλλόν τʼ ἐρίφοισι φορῆναι,
urn:cts:greekLit:tlg0012.tlg002.murray:17.225#καί κεν ὀρὸν πίνων μεγάλην ἐπιγουνίδα θεῖτο.
urn:cts:greekLit:tlg0012.tlg002.murray:17.226#ἀλλʼ ἐπεὶ οὖν δὴ ἔργα κάκʼ ἔμμαθεν, οὐκ ἐθελήσει
urn:cts:greekLit:tlg0012.tlg002.murray:17.227#ἔργον ἐποίχεσθαι, ἀλλὰ πτώσσων κατὰ δῆμον
urn:cts:greekLit:tlg0012.tlg002.murray:17.228#βούλεται αἰτίζων βόσκειν ἣν γαστέρʼ ἄναλτον.
urn:cts:greekLit:tlg0012.tlg002.murray:17.229#ἀλλʼ ἔκ τοι ἐρέω, τὸ δὲ καὶ τετελεσμένον ἔσται·
urn:cts:greekLit:tlg0012.tlg002.murray:17.230#αἴ κʼ ἔλθῃ πρὸς δώματʼ Ὀδυσσῆος θείοιο,
urn:cts:greekLit:tlg0012.tlg002.murray:17.231#πολλά οἱ ἀμφὶ κάρη σφέλα ἀνδρῶν ἐκ παλαμάων
urn:cts:greekLit:tlg0012.tlg002.murray:17.232#πλευραὶ ἀποτρίψουσι δόμον κάτα βαλλομένοιο.
urn:cts:greekLit:tlg0012.tlg002.murray:17.233#ὣς φάτο, καὶ παριὼν λὰξ ἔνθορεν ἀφραδίῃσιν
urn:cts:greekLit:tlg0012.tlg002.murray:17.234#ἰσχίῳ· οὐδέ μιν ἐκτὸς ἀταρπιτοῦ ἐστυφέλιξεν,
urn:cts:greekLit:tlg0012.tlg002.murray:17.235#ἀλλʼ ἔμενʼ ἀσφαλέως· ὁ δὲ μερμήριξεν Ὀδυσσεὺς
urn:cts:greekLit:tlg0012.tlg002.murray:17.236#ἠὲ μεταΐξας ῥοπάλῳ ἐκ θυμὸν ἕλοιτο,
urn:cts:greekLit:tlg0012.tlg002.murray:17.237#ἦ πρὸς γῆν ἐλάσειε κάρη ἀμφουδὶς ἀείρας.
urn:cts:greekLit:tlg0012.tlg002.murray:17.238#ἀλλʼ ἐπετόλμησε, φρεσὶ δʼ ἔσχετο· τὸν δὲ συβώτης
urn:cts:greekLit:tlg0012.tlg002.murray:17.239#νείκεσʼ ἐσάντα ἰδών, μέγα δʼ εὔξατο χεῖρας ἀνασχών·
urn:cts:greekLit:tlg0012.tlg002.murray:17.240#νύμφαι κρηναῖαι,  κοῦραι Διός, εἴ ποτʼ Ὀδυσσεὺς
urn:cts:greekLit:tlg0012.tlg002.murray:17.241#ὔμμʼ ἐπὶ μηρίʼ ἔκηε, καλύψας πίονι δημῷ,
urn:cts:greekLit:tlg0012.tlg002.murray:17.242#ἀρνῶν ἠδʼ ἐρίφων, τόδε μοι κρηήνατʼ ἐέλδωρ,
urn:cts:greekLit:tlg0012.tlg002.murray:17.243#ὡς ἔλθοι μὲν κεῖνος ἀνήρ, ἀγάγοι δέ ἑ δαίμων·
urn:cts:greekLit:tlg0012.tlg002.murray:17.244#τῷ κέ τοι ἀγλαΐας γε διασκεδάσειεν ἁπάσας,
urn:cts:greekLit:tlg0012.tlg002.murray:17.245#τὰς νῦν ὑβρίζων φορέεις,  ἀλαλήμενος αἰεὶ
urn:cts:greekLit:tlg0012.tlg002.murray:17.246#ἄστυ κάτʼ· αὐτὰρ μῆλα κακοὶ φθείρουσι νομῆες.
urn:cts:greekLit:tlg0012.tlg002.murray:17.247#τὸν δʼ αὖτε προσέειπε Μελάνθιος, αἰπόλος αἰγῶν·
urn:cts:greekLit:tlg0012.tlg002.murray:17.248#ὢ πόποι, οἶον ἔειπε κύων ὀλοφώϊα εἰδώς,
urn:cts:greekLit:tlg0012.tlg002.murray:17.249#τόν ποτʼ ἐγὼν ἐπὶ νηὸς ἐϋσσέλμοιο μελαίνης
urn:cts:greekLit:tlg0012.tlg002.murray:17.250#ἄξω τῆλʼ Ἰθάκης, ἵνα μοι βίοτον πολὺν ἄλφοι.
urn:cts:greekLit:tlg0012.tlg002.murray:17.251#αἲ γὰρ Τηλέμαχον βάλοι ἀργυρότοξος Ἀπόλλων
urn:cts:greekLit:tlg0012.tlg002.murray:17.252#σήμερον ἐν μεγάροις, ἢ ὑπὸ μνηστῆρσι δαμείη,
urn:cts:greekLit:tlg0012.tlg002.murray:17.253#ὡς Ὀδυσῆΐ γε τηλοῦ ἀπώλετο νόστιμον ἦμαρ.
urn:cts:greekLit:tlg0012.tlg002.murray:17.254#ὣς εἰπὼν τοὺς μὲν λίπεν αὐτοῦ ἦκα κιόντας,
urn:cts:greekLit:tlg0012.tlg002.murray:17.255#αὐτὰρ ὁ βῆ,  μάλα δʼ ὦκα δόμους ἵκανεν ἄνακτος.
urn:cts:greekLit:tlg0012.tlg002.murray:17.256#αὐτίκα δʼ εἴσω ἴεν, μετὰ δὲ μνηστῆρσι καθῖζεν,
urn:cts:greekLit:tlg0012.tlg002.murray:17.257#ἀντίον Εὐρυμάχου· τὸν γὰρ φιλέεσκε μάλιστα.
urn:cts:greekLit:tlg0012.tlg002.murray:17.258#τῷ πάρα μὲν κρειῶν μοῖραν θέσαν οἳ πονέοντο,
urn:cts:greekLit:tlg0012.tlg002.murray:17.259#σῖτον δʼ αἰδοίη ταμίη παρέθηκε φέρουσα
urn:cts:greekLit:tlg0012.tlg002.murray:17.260#ἔδμεναι.  ἀγχίμολον δʼ Ὀδυσεὺς καὶ δῖος ὑφορβὸς
urn:cts:greekLit:tlg0012.tlg002.murray:17.261#στήτην ἐρχομένω, περὶ δέ σφεας ἤλυθʼ ἰωὴ
urn:cts:greekLit:tlg0012.tlg002.murray:17.262#φόρμιγγος γλαφυρῆς· ἀνὰ γάρ σφισι βάλλετʼ ἀείδειν
urn:cts:greekLit:tlg0012.tlg002.murray:17.263#Φήμιος· αὐτὰρ ὁ χειρὸς ἑλὼν προσέειπε συβώτην·
urn:cts:greekLit:tlg0012.tlg002.murray:17.264#Εὔμαιʼ, ἦ μάλα δὴ τάδε δώματα κάλʼ Ὀδυσῆος,
urn:cts:greekLit:tlg0012.tlg002.murray:17.265#ῥεῖα δʼ ἀρίγνωτʼ ἐστὶ καὶ ἐν πολλοῖσιν ἰδέσθαι.
urn:cts:greekLit:tlg0012.tlg002.murray:17.266#ἐξ ἑτέρων ἕτερʼ ἐστίν, ἐπήσκηται δέ οἱ αὐλὴ
urn:cts:greekLit:tlg0012.tlg002.murray:17.267#τοίχῳ καὶ θριγκοῖσι, θύραι δʼ εὐερκέες εἰσὶ
urn:cts:greekLit:tlg0012.tlg002.murray:17.268#δικλίδες· οὐκ ἄν τίς μιν ἀνὴρ ὑπεροπλίσσαιτο.
urn:cts:greekLit:tlg0012.tlg002.murray:17.269#γιγνώσκω δʼ ὅτι πολλοὶ ἐν αὐτῷ δαῖτα τίθενται
urn:cts:greekLit:tlg0012.tlg002.murray:17.270#ἄνδρες,  ἐπεὶ κνίση μὲν ἀνήνοθεν, ἐν δέ τε φόρμιγξ
urn:cts:greekLit:tlg0012.tlg002.murray:17.271#ἠπύει, ἣν ἄρα δαιτὶ θεοὶ ποίησαν ἑταίρην.
urn:cts:greekLit:tlg0012.tlg002.murray:17.272#τὸν δʼ ἀπαμειβόμενος προσέφης, Εὔμαιε συβῶτα·
urn:cts:greekLit:tlg0012.tlg002.murray:17.273#ῥεῖʼ ἔγνως, ἐπεὶ οὐδὲ τά τʼ ἄλλα πέρ ἐσσʼ ἀνοήμων.
urn:cts:greekLit:tlg0012.tlg002.murray:17.274#ἀλλʼ ἄγε δὴ φραζώμεθʼ ὅπως ἔσται τάδε ἔργα.
urn:cts:greekLit:tlg0012.tlg002.murray:17.275#ἠὲ σὺ πρῶτος ἔσελθε δόμους εὖ ναιετάοντας,
urn:cts:greekLit:tlg0012.tlg002.murray:17.276#δύσεο δὲ μνηστῆρας, ἐγὼ δʼ ὑπολείψομαι αὐτοῦ·
urn:cts:greekLit:tlg0012.tlg002.murray:17.277#εἰ δʼ ἐθέλεις, ἐπίμεινον, ἐγὼ δʼ εἶμι προπάροιθε·
urn:cts:greekLit:tlg0012.tlg002.murray:17.278#μηδὲ σὺ δηθύνειν, μή τίς σʼ ἔκτοσθε νοήσας
urn:cts:greekLit:tlg0012.tlg002.murray:17.279#ἢ βάλῃ ἢ ἐλάσῃ· τὰ δέ σε φράζεσθαι ἄνωγα.
urn:cts:greekLit:tlg0012.tlg002.murray:17.280#τὸν δʼ ἠμείβετʼ ἔπειτα πολύτλας δῖος Ὀδυσσεύς·
urn:cts:greekLit:tlg0012.tlg002.murray:17.281#γιγνώσκω, φρονέω· τά γε δὴ νοέοντι κελεύεις.
urn:cts:greekLit:tlg0012.tlg002.murray:17.282#ἀλλʼ ἔρχευ προπάροιθεν, ἐγὼ δʼ ὑπολείψομαι αὐτοῦ.
urn:cts:greekLit:tlg0012.tlg002.murray:17.283#οὐ γάρ τι πληγέων ἀδαήμων οὐδὲ βολάων·
urn:cts:greekLit:tlg0012.tlg002.murray:17.284#τολμήεις μοι θυμός, ἐπεὶ κακὰ πολλὰ πέπονθα
urn:cts:greekLit:tlg0012.tlg002.murray:17.285#κύμασι καὶ πολέμῳ· μετὰ καὶ τόδε τοῖσι γενέσθω·
urn:cts:greekLit:tlg0012.tlg002.murray:17.286#γαστέρα δʼ οὔ πως ἔστιν ἀποκρύψαι μεμαυῖαν,
urn:cts:greekLit:tlg0012.tlg002.murray:17.287#οὐλομένην, ἣ πολλὰ κάκʼ ἀνθρώποισι δίδωσι,
urn:cts:greekLit:tlg0012.tlg002.murray:17.288#τῆς ἕνεκεν καὶ νῆες ἐΰζυγοι ὁπλίζονται
urn:cts:greekLit:tlg0012.tlg002.murray:17.289#πόντον ἐπʼ ἀτρύγετον, κακὰ δυσμενέεσσι φέρουσαι.
urn:cts:greekLit:tlg0012.tlg002.murray:17.290#ὣς οἱ μὲν τοιαῦτα πρὸς ἀλλήλους ἀγόρευον·
urn:cts:greekLit:tlg0012.tlg002.murray:17.291#ἂν δὲ κύων κεφαλήν τε καὶ οὔατα κείμενος ἔσχεν,
urn:cts:greekLit:tlg0012.tlg002.murray:17.292#Ἄργος, Ὀδυσσῆος ταλασίφρονος, ὅν ῥά ποτʼ αὐτὸς
urn:cts:greekLit:tlg0012.tlg002.murray:17.293#θρέψε μέν, οὐδʼ ἀπόνητο, πάρος δʼ εἰς Ἴλιον ἱρὴν
urn:cts:greekLit:tlg0012.tlg002.murray:17.294#ᾤχετο. τὸν δὲ πάροιθεν ἀγίνεσκον νέοι ἄνδρες
urn:cts:greekLit:tlg0012.tlg002.murray:17.295#αἶγας ἐπʼ ἀγροτέρας ἠδὲ πρόκας ἠδὲ λαγωούς·
urn:cts:greekLit:tlg0012.tlg002.murray:17.296#δὴ τότε κεῖτʼ ἀπόθεστος ἀποιχομένοιο ἄνακτος,
urn:cts:greekLit:tlg0012.tlg002.murray:17.297#ἐν πολλῇ κόπρῳ, ἥ οἱ προπάροιθε θυράων
urn:cts:greekLit:tlg0012.tlg002.murray:17.298#ἡμιόνων τε βοῶν τε ἅλις κέχυτʼ, ὄφρʼ ἂν ἄγοιεν
urn:cts:greekLit:tlg0012.tlg002.murray:17.299#δμῶες Ὀδυσσῆος τέμενος μέγα κοπρήσοντες·
urn:cts:greekLit:tlg0012.tlg002.murray:17.300#ἔνθα κύων κεῖτʼ Ἄργος,  ἐνίπλειος κυνοραιστέων.
urn:cts:greekLit:tlg0012.tlg002.murray:17.301#δὴ τότε γʼ, ὡς ἐνόησεν Ὀδυσσέα ἐγγὺς ἐόντα,
urn:cts:greekLit:tlg0012.tlg002.murray:17.302#οὐρῇ μέν ῥʼ ὅ γʼ ἔσηνε καὶ οὔατα κάββαλεν ἄμφω,
urn:cts:greekLit:tlg0012.tlg002.murray:17.303#ἆσσον δʼ οὐκέτʼ ἔπειτα δυνήσατο οἷο ἄνακτος
urn:cts:greekLit:tlg0012.tlg002.murray:17.304#ἐλθέμεν· αὐτὰρ ὁ νόσφιν ἰδὼν ἀπομόρξατο δάκρυ,
urn:cts:greekLit:tlg0012.tlg002.murray:17.305#ῥεῖα λαθὼν Εὔμαιον,  ἄφαρ δʼ ἐρεείνετο μύθῳ·
urn:cts:greekLit:tlg0012.tlg002.murray:17.306#Εὔμαιʼ, ἦ μάλα θαῦμα, κύων ὅδε κεῖτʼ ἐνὶ κόπρῳ.
urn:cts:greekLit:tlg0012.tlg002.murray:17.307#καλὸς μὲν δέμας ἐστίν, ἀτὰρ τόδε γʼ οὐ σάφα οἶδα,
urn:cts:greekLit:tlg0012.tlg002.murray:17.308#εἰ δὴ καὶ ταχὺς ἔσκε θέειν ἐπὶ εἴδεϊ τῷδε,
urn:cts:greekLit:tlg0012.tlg002.murray:17.309#ἦ αὔτως οἷοί τε τραπεζῆες κύνες ἀνδρῶν
urn:cts:greekLit:tlg0012.tlg002.murray:17.310#γίγνοντʼ· ἀγλαΐης δʼ ἕνεκεν κομέουσιν ἄνακτες.
urn:cts:greekLit:tlg0012.tlg002.murray:17.311#τὸν δʼ ἀπαμειβόμενος προσέφης, Εὔμαιε συβῶτα·
urn:cts:greekLit:tlg0012.tlg002.murray:17.312#καὶ λίην ἀνδρός γε κύων ὅδε τῆλε θανόντος.
urn:cts:greekLit:tlg0012.tlg002.murray:17.313#εἰ τοιόσδʼ εἴη ἠμὲν δέμας ἠδὲ καὶ ἔργα,
urn:cts:greekLit:tlg0012.tlg002.murray:17.314#οἷόν μιν Τροίηνδε κιὼν κατέλειπεν Ὀδυσσεύς,
urn:cts:greekLit:tlg0012.tlg002.murray:17.315#αἶψά κε θηήσαιο ἰδὼν ταχυτῆτα καὶ ἀλκήν.
urn:cts:greekLit:tlg0012.tlg002.murray:17.316#οὐ μὲν γάρ τι φύγεσκε βαθείης βένθεσιν ὕλης
urn:cts:greekLit:tlg0012.tlg002.murray:17.317#κνώδαλον, ὅττι δίοιτο· καὶ ἴχνεσι γὰρ περιῄδη·
urn:cts:greekLit:tlg0012.tlg002.murray:17.318#νῦν δʼ ἔχεται κακότητι, ἄναξ δέ οἱ ἄλλοθι πάτρης
urn:cts:greekLit:tlg0012.tlg002.murray:17.319#ὤλετο, τὸν δὲ γυναῖκες ἀκηδέες οὐ κομέουσι.
urn:cts:greekLit:tlg0012.tlg002.murray:17.320#δμῶες δʼ,  εὖτʼ ἂν μηκέτʼ ἐπικρατέωσιν ἄνακτες,
urn:cts:greekLit:tlg0012.tlg002.murray:17.321#οὐκέτʼ ἔπειτʼ ἐθέλουσιν ἐναίσιμα ἐργάζεσθαι·
urn:cts:greekLit:tlg0012.tlg002.murray:17.322#ἥμισυ γάρ τʼ ἀρετῆς ἀποαίνυται εὐρύοπα Ζεὺς
urn:cts:greekLit:tlg0012.tlg002.murray:17.323#ἀνέρος, εὖτʼ ἄν μιν κατὰ δούλιον ἦμαρ ἕλῃσιν.
urn:cts:greekLit:tlg0012.tlg002.murray:17.324#ὣς εἰπὼν εἰσῆλθε δόμους εὖ ναιετάοντας,
urn:cts:greekLit:tlg0012.tlg002.murray:17.325#βῆ δʼ ἰθὺς μεγάροιο μετὰ μνηστῆρας ἀγαυούς.
urn:cts:greekLit:tlg0012.tlg002.murray:17.326#Ἄργον δʼ αὖ κατὰ μοῖρʼ ἔλαβεν μέλανος θανάτοιο,
urn:cts:greekLit:tlg0012.tlg002.murray:17.327#αὐτίκʼ ἰδόντʼ Ὀδυσῆα ἐεικοστῷ ἐνιαυτῷ.
urn:cts:greekLit:tlg0012.tlg002.murray:17.328#τὸν δὲ πολὺ πρῶτος ἴδε Τηλέμαχος θεοειδὴς
urn:cts:greekLit:tlg0012.tlg002.murray:17.329#ἐρχόμενον κατὰ δῶμα συβώτην, ὦκα δʼ ἔπειτα
urn:cts:greekLit:tlg0012.tlg002.murray:17.330#νεῦσʼ ἐπὶ οἷ καλέσας· ὁ δὲ παπτήνας ἕλε δίφρον
urn:cts:greekLit:tlg0012.tlg002.murray:17.331#κείμενον, ἔνθα τε δαιτρὸς ἐφίζεσκε κρέα πολλὰ
urn:cts:greekLit:tlg0012.tlg002.murray:17.332#δαιόμενος μνηστῆρσι δόμον κάτα δαινυμένοισι·
urn:cts:greekLit:tlg0012.tlg002.murray:17.333#τὸν κατέθηκε φέρων πρὸς Τηλεμάχοιο τράπεζαν
urn:cts:greekLit:tlg0012.tlg002.murray:17.334#ἀντίον, ἔνθα δʼ ἄρʼ αὐτὸς ἐφέζετο· τῷ δʼ ἄρα κῆρυξ
urn:cts:greekLit:tlg0012.tlg002.murray:17.335#μοῖραν ἑλὼν ἐτίθει κανέου τʼ ἐκ σῖτον ἀείρας.
urn:cts:greekLit:tlg0012.tlg002.murray:17.336#ἀγχίμολον δὲ μετʼ αὐτὸν ἐδύσετο δώματʼ Ὀδυσσεύς,
urn:cts:greekLit:tlg0012.tlg002.murray:17.337#πτωχῷ λευγαλέῳ ἐναλίγκιος ἠδὲ γέροντι,
urn:cts:greekLit:tlg0012.tlg002.murray:17.338#σκηπτόμενος· τὰ δὲ λυγρὰ περὶ χροΐ εἵματα ἕστο.
urn:cts:greekLit:tlg0012.tlg002.murray:17.339#ἷζε δʼ ἐπὶ μελίνου οὐδοῦ ἔντοσθε θυράων,
urn:cts:greekLit:tlg0012.tlg002.murray:17.340#κλινάμενος σταθμῷ κυπαρισσίνῳ,  ὅν ποτε τέκτων
urn:cts:greekLit:tlg0012.tlg002.murray:17.341#ξέσσεν ἐπισταμένως καὶ ἐπὶ στάθμην ἴθυνεν.
urn:cts:greekLit:tlg0012.tlg002.murray:17.342#Τηλέμαχος δʼ ἐπὶ οἷ καλέσας προσέειπε συβώτην,
urn:cts:greekLit:tlg0012.tlg002.murray:17.343#ἄρτον τʼ οὖλον ἑλὼν περικαλλέος ἐκ κανέοιο
urn:cts:greekLit:tlg0012.tlg002.murray:17.344#καὶ κρέας, ὥς οἱ χεῖρες ἐχάνδανον ἀμφιβαλόντι·
urn:cts:greekLit:tlg0012.tlg002.murray:17.345#δὸς τῷ ξείνῳ ταῦτα φέρων αὐτόν τε κέλευε
urn:cts:greekLit:tlg0012.tlg002.murray:17.346#αἰτίζειν μάλα πάντας ἐποιχόμενον μνηστῆρας·
urn:cts:greekLit:tlg0012.tlg002.murray:17.347#αἰδὼς δʼ οὐκ ἀγαθὴ κεχρημένῳ ἀνδρὶ παρεῖναι.
urn:cts:greekLit:tlg0012.tlg002.murray:17.348#ὣς φάτο, βῆ δὲ συφορβός, ἐπεὶ τὸν μῦθον ἄκουσεν,
urn:cts:greekLit:tlg0012.tlg002.murray:17.349#ἀγχοῦ δʼ ἱστάμενος ἔπεα πτερόεντʼ ἀγόρευε·
urn:cts:greekLit:tlg0012.tlg002.murray:17.350#Τηλέμαχός τοι,  ξεῖνε, διδοῖ τάδε, καί σε κελεύει
urn:cts:greekLit:tlg0012.tlg002.murray:17.351#αἰτίζειν μάλα πάντας ἐποιχόμενον μνηστῆρας·
urn:cts:greekLit:tlg0012.tlg002.murray:17.352#αἰδῶ δʼ οὐκ ἀγαθήν φησʼ ἔμμεναι ἀνδρὶ προΐκτῃ.
urn:cts:greekLit:tlg0012.tlg002.murray:17.353#τὸν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:17.354#Ζεῦ ἄνα, Τηλέμαχόν μοι ἐν ἀνδράσιν ὄλβιον εἶναι,
urn:cts:greekLit:tlg0012.tlg002.murray:17.355#καί οἱ πάντα γένοιθʼ ὅσσα φρεσὶν ᾗσι μενοινᾷ.
urn:cts:greekLit:tlg0012.tlg002.murray:17.356#ἦ ῥα καὶ ἀμφοτέρῃσιν ἐδέξατο καὶ κατέθηκεν
urn:cts:greekLit:tlg0012.tlg002.murray:17.357#αὖθι ποδῶν προπάροιθεν, ἀεικελίης ἐπὶ πήρης,
urn:cts:greekLit:tlg0012.tlg002.murray:17.358#ἤσθιε δʼ ἧος ἀοιδὸς ἐνὶ μεγάροισιν ἄειδεν·
urn:cts:greekLit:tlg0012.tlg002.murray:17.359#εὖθʼ ὁ δεδειπνήκειν, ὁ δʼ ἐπαύετο θεῖος ἀοιδός.
urn:cts:greekLit:tlg0012.tlg002.murray:17.360#μνηστῆρες δʼ ὁμάδησαν ἀνὰ μέγαρʼ.  αὐτὰρ Ἀθήνη,
urn:cts:greekLit:tlg0012.tlg002.murray:17.361#ἄγχι παρισταμένη Λαερτιάδην Ὀδυσῆα
urn:cts:greekLit:tlg0012.tlg002.murray:17.362#ὤτρυνʼ, ὡς ἂν πύρνα κατὰ μνηστῆρας ἀγείροι,
urn:cts:greekLit:tlg0012.tlg002.murray:17.363#γνοίη θʼ οἵ τινές εἰσιν ἐναίσιμοι οἵ τʼ ἀθέμιστοι·
urn:cts:greekLit:tlg0012.tlg002.murray:17.364#ἀλλʼ οὐδʼ ὥς τινʼ ἔμελλʼ ἀπαλεξήσειν κακότητος.
urn:cts:greekLit:tlg0012.tlg002.murray:17.365#βῆ δʼ ἴμεν αἰτήσων ἐνδέξια φῶτα ἕκαστον,
urn:cts:greekLit:tlg0012.tlg002.murray:17.366#πάντοσε χεῖρʼ ὀρέγων, ὡς εἰ πτωχὸς πάλαι εἴη.
urn:cts:greekLit:tlg0012.tlg002.murray:17.367#οἱ δʼ ἐλεαίροντες δίδοσαν, καὶ ἐθάμβεον αὐτόν,
urn:cts:greekLit:tlg0012.tlg002.murray:17.368#ἀλλήλους τʼ εἴροντο τίς εἴη καὶ πόθεν ἔλθοι.
urn:cts:greekLit:tlg0012.tlg002.murray:17.369#τοῖσι δὲ καὶ μετέειπε Μελάνθιος, αἰπόλος αἰγῶν·
urn:cts:greekLit:tlg0012.tlg002.murray:17.370#κέκλυτέ μευ,  μνηστῆρες ἀγακλειτῆς βασιλείης,
urn:cts:greekLit:tlg0012.tlg002.murray:17.371#τοῦδε περὶ ξείνου· ἦ γάρ μιν πρόσθεν ὄπωπα.
urn:cts:greekLit:tlg0012.tlg002.murray:17.372#ἦ τοι μέν οἱ δεῦρο συβώτης ἡγεμόνευεν,
urn:cts:greekLit:tlg0012.tlg002.murray:17.373#αὐτὸν δʼ οὐ σάφα οἶδα, πόθεν γένος εὔχεται εἶναι.
urn:cts:greekLit:tlg0012.tlg002.murray:17.374#ὣς ἔφατʼ, Ἀντίνοος δʼ ἔπεσιν νείκεσσε συβώτην·
urn:cts:greekLit:tlg0012.tlg002.murray:17.375#ὦ ἀρίγνωτε συβῶτα,  τίη δὲ σὺ τόνδε πόλινδε
urn:cts:greekLit:tlg0012.tlg002.murray:17.376#ἤγαγες; ἦ οὐχ ἅλις ἧμιν ἀλήμονές εἰσι καὶ ἄλλοι,
urn:cts:greekLit:tlg0012.tlg002.murray:17.377#πτωχοὶ ἀνιηροί, δαιτῶν ἀπολυμαντῆρες;
urn:cts:greekLit:tlg0012.tlg002.murray:17.378#ἦ ὄνοσαι ὅτι τοι βίοτον κατέδουσιν ἄνακτος
urn:cts:greekLit:tlg0012.tlg002.murray:17.379#ἐνθάδʼ ἀγειρόμενοι, σὺ δὲ καὶ προτὶ τόνδʼ ἐκάλεσσας;
urn:cts:greekLit:tlg0012.tlg002.murray:17.380#τὸν δʼ ἀπαμειβόμενος προσέφης,  Εὔμαιε συβῶτα·
urn:cts:greekLit:tlg0012.tlg002.murray:17.381#Ἀντίνοʼ, οὐ μὲν καλὰ καὶ ἐσθλὸς ἐὼν ἀγορεύεις·
urn:cts:greekLit:tlg0012.tlg002.murray:17.382#τίς γὰρ δὴ ξεῖνον καλεῖ ἄλλοθεν αὐτὸς ἐπελθὼν
urn:cts:greekLit:tlg0012.tlg002.murray:17.383#ἄλλον γʼ, εἰ μὴ τῶν οἳ δημιοεργοὶ ἔασι,
urn:cts:greekLit:tlg0012.tlg002.murray:17.384#μάντιν ἢ ἰητῆρα κακῶν ἢ τέκτονα δούρων,
urn:cts:greekLit:tlg0012.tlg002.murray:17.385#ἢ καὶ θέσπιν ἀοιδόν,  ὅ κεν τέρπῃσιν ἀείδων;
urn:cts:greekLit:tlg0012.tlg002.murray:17.386#οὗτοι γὰρ κλητοί γε βροτῶν ἐπʼ ἀπείρονα γαῖαν·
urn:cts:greekLit:tlg0012.tlg002.murray:17.387#πτωχὸν δʼ οὐκ ἄν τις καλέοι τρύξοντα ἓ αὐτόν.
urn:cts:greekLit:tlg0012.tlg002.murray:17.388#ἀλλʼ αἰεὶ χαλεπὸς περὶ πάντων εἶς μνηστήρων
urn:cts:greekLit:tlg0012.tlg002.murray:17.389#δμωσὶν Ὀδυσσῆος, πέρι δʼ αὖτʼ ἐμοί· αὐτὰρ ἐγώ γε
urn:cts:greekLit:tlg0012.tlg002.murray:17.390#οὐκ ἀλέγω,  ἧός μοι ἐχέφρων Πηνελόπεια
urn:cts:greekLit:tlg0012.tlg002.murray:17.391#ζώει ἐνὶ μεγάροις καὶ Τηλέμαχος θεοειδής.
urn:cts:greekLit:tlg0012.tlg002.murray:17.392#τὸν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:17.393#σίγα, μή μοι τοῦτον ἀμείβεο πολλὰ ἔπεσσιν·
urn:cts:greekLit:tlg0012.tlg002.murray:17.394#Ἀντίνοος δʼ εἴωθε κακῶς ἐρεθιζέμεν αἰεὶ
urn:cts:greekLit:tlg0012.tlg002.murray:17.395#μύθοισιν χαλεποῖσιν,  ἐποτρύνει δὲ καὶ ἄλλους.
urn:cts:greekLit:tlg0012.tlg002.murray:17.396#ἦ ῥα καὶ Ἀντίνοον ἔπεα πτερόεντα προσηύδα·
urn:cts:greekLit:tlg0012.tlg002.murray:17.397#Ἀντίνοʼ, ἦ μευ καλὰ πατὴρ ὣς κήδεαι υἷος,
urn:cts:greekLit:tlg0012.tlg002.murray:17.398#ὃς τὸν ξεῖνον ἄνωγας ἀπὸ μεγάροιο διέσθαι
urn:cts:greekLit:tlg0012.tlg002.murray:17.399#μύθῳ ἀναγκαίῳ· μὴ τοῦτο θεὸς τελέσειε.
urn:cts:greekLit:tlg0012.tlg002.murray:17.400#δός οἱ ἑλών· οὔ τοι φθονέω· κέλομαι γὰρ ἐγώ γε·
urn:cts:greekLit:tlg0012.tlg002.murray:17.401#μήτʼ οὖν μητέρʼ ἐμὴν ἅζευ τό γε μήτε τινʼ ἄλλον
urn:cts:greekLit:tlg0012.tlg002.murray:17.402#δμώων, οἳ κατὰ δώματʼ Ὀδυσσῆος θείοιο.
urn:cts:greekLit:tlg0012.tlg002.murray:17.403#ἀλλʼ οὔ τοι τοιοῦτον ἐνὶ στήθεσσι νόημα·
urn:cts:greekLit:tlg0012.tlg002.murray:17.404#αὐτὸς γὰρ φαγέμεν πολὺ βούλεαι ἢ δόμεν ἄλλῳ.
urn:cts:greekLit:tlg0012.tlg002.murray:17.405#τὸν δʼ αὖτʼ Ἀντίνοος ἀπαμειβόμενος προσέειπε·
urn:cts:greekLit:tlg0012.tlg002.murray:17.406#Τηλέμαχʼ ὑψαγόρη, μένος ἄσχετε, ποῖον ἔειπες.
urn:cts:greekLit:tlg0012.tlg002.murray:17.407#εἴ οἱ τόσσον ἅπαντες ὀρέξειαν μνηστῆρες,
urn:cts:greekLit:tlg0012.tlg002.murray:17.408#καί κέν μιν τρεῖς μῆνας ἀπόπροθεν οἶκος ἐρύκοι.
urn:cts:greekLit:tlg0012.tlg002.murray:17.409#ὣς ἄρʼ ἔφη, καὶ θρῆνυν ἑλὼν ὑπέφηνε τραπέζης
urn:cts:greekLit:tlg0012.tlg002.murray:17.410#κείμενον,  ᾧ ῥʼ ἔπεχεν λιπαροὺς πόδας εἰλαπινάζων·
urn:cts:greekLit:tlg0012.tlg002.murray:17.411#οἱ δʼ ἄλλοι πάντες δίδοσαν, πλῆσαν δʼ ἄρα πήρην
urn:cts:greekLit:tlg0012.tlg002.murray:17.412#σίτου καὶ κρειῶν· τάχα δὴ καὶ ἔμελλεν Ὀδυσσεὺς
urn:cts:greekLit:tlg0012.tlg002.murray:17.413#αὖτις ἐπʼ οὐδὸν ἰὼν προικὸς γεύσεσθαι Ἀχαιῶν·
urn:cts:greekLit:tlg0012.tlg002.murray:17.414#στῆ δὲ παρʼ Ἀντίνοον, καί μιν πρὸς μῦθον ἔειπε·
urn:cts:greekLit:tlg0012.tlg002.murray:17.415#δός,  φίλος· οὐ μέν μοι δοκέεις ὁ κάκιστος Ἀχαιῶν
urn:cts:greekLit:tlg0012.tlg002.murray:17.416#ἔμμεναι, ἀλλʼ ὤριστος, ἐπεὶ βασιλῆϊ ἔοικας.
urn:cts:greekLit:tlg0012.tlg002.murray:17.417#τῷ σε χρὴ δόμεναι καὶ λώϊον ἠέ περ ἄλλοι
urn:cts:greekLit:tlg0012.tlg002.murray:17.418#σίτου· ἐγὼ δέ κέ σε κλείω κατʼ ἀπείρονα γαῖαν.
urn:cts:greekLit:tlg0012.tlg002.murray:17.419#καὶ γὰρ ἐγώ ποτε οἶκον ἐν ἀνθρώποισιν ἔναιον
urn:cts:greekLit:tlg0012.tlg002.murray:17.420#ὄλβιος ἀφνειὸν καὶ πολλάκι δόσκον ἀλήτῃ,
urn:cts:greekLit:tlg0012.tlg002.murray:17.421#τοίῳ ὁποῖος ἔοι καὶ ὅτευ κεχρημένος ἔλθοι·
urn:cts:greekLit:tlg0012.tlg002.murray:17.422#ἦσαν δὲ δμῶες μάλα μυρίοι ἄλλα τε πολλὰ
urn:cts:greekLit:tlg0012.tlg002.murray:17.423#οἷσίν τʼ εὖ ζώουσι καὶ ἀφνειοὶ καλέονται.
urn:cts:greekLit:tlg0012.tlg002.murray:17.424#ἀλλὰ Ζεὺς ἀλάπαξε Κρονίων—ἤθελε γάρ που—
urn:cts:greekLit:tlg0012.tlg002.murray:17.425#ὅς μʼ ἅμα ληϊστῆρσι πολυπλάγκτοισιν ἀνῆκεν
urn:cts:greekLit:tlg0012.tlg002.murray:17.426#Αἴγυπτόνδʼ ἰέναι, δολιχὴν ὁδόν, ὄφρʼ ἀπολοίμην.
urn:cts:greekLit:tlg0012.tlg002.murray:17.427#στῆσα δʼ ἐν Αἰγύπτῳ ποταμῷ νέας ἀμφιελίσσας.
urn:cts:greekLit:tlg0012.tlg002.murray:17.428#ἔνθʼ ἦ τοι μὲν ἐγὼ κελόμην ἐρίηρας ἑταίρους
urn:cts:greekLit:tlg0012.tlg002.murray:17.429#αὐτοῦ πὰρ νήεσσι μένειν καὶ νῆας ἔρυσθαι,
urn:cts:greekLit:tlg0012.tlg002.murray:17.430#ὀπτῆρας δὲ κατὰ σκοπιὰς ὤτρυνα νέεσθαι.
urn:cts:greekLit:tlg0012.tlg002.murray:17.431#οἱ δʼ ὕβρει εἴξαντες, ἐπισπόμενοι μένεϊ σφῷ,
urn:cts:greekLit:tlg0012.tlg002.murray:17.432#αἶψα μάλʼ Αἰγυπτίων ἀνδρῶν περικαλλέας ἀγροὺς
urn:cts:greekLit:tlg0012.tlg002.murray:17.433#πόρθεον, ἐκ δὲ γυναῖκας ἄγον καὶ νήπια τέκνα,
urn:cts:greekLit:tlg0012.tlg002.murray:17.434#αὐτούς τʼ ἔκτεινον· τάχα δʼ ἐς πόλιν ἵκετʼ ἀϋτή.
urn:cts:greekLit:tlg0012.tlg002.murray:17.435#οἱ δὲ βοῆς ἀΐοντες ἅμʼ ἠοῖ φαινομένηφιν
urn:cts:greekLit:tlg0012.tlg002.murray:17.436#ἦλθον· πλῆτο δὲ πᾶν πεδίον πεζῶν τε καὶ ἵππων
urn:cts:greekLit:tlg0012.tlg002.murray:17.437#χαλκοῦ τε στεροπῆς· ἐν δὲ Ζεὺς τερπικέραυνος
urn:cts:greekLit:tlg0012.tlg002.murray:17.438#φύζαν ἐμοῖς ἑτάροισι κακὴν βάλεν, οὐδέ τις ἔτλη
urn:cts:greekLit:tlg0012.tlg002.murray:17.439#στῆναι ἐναντίβιον· περὶ γὰρ κακὰ πάντοθεν ἔστη.
urn:cts:greekLit:tlg0012.tlg002.murray:17.440#ἔνθʼ ἡμέων πολλοὺς μὲν ἀπέκτανον ὀξέϊ χαλκῷ,
urn:cts:greekLit:tlg0012.tlg002.murray:17.441#τοὺς δʼ ἄναγον ζωούς, σφίσιν ἐργάζεσθαι ἀνάγκῃ.
urn:cts:greekLit:tlg0012.tlg002.murray:17.442#αὐτὰρ ἔμʼ ἐς Κύπρον ξείνῳ δόσαν ἀντιάσαντι,
urn:cts:greekLit:tlg0012.tlg002.murray:17.443#Δμήτορι Ἰασίδῃ, ὃς Κύπρου ἶφι ἄνασσεν·
urn:cts:greekLit:tlg0012.tlg002.murray:17.444#ἔνθεν δὴ νῦν δεῦρο τόδʼ ἵκω πήματα πάσχων.
urn:cts:greekLit:tlg0012.tlg002.murray:17.445#τὸν δʼ αὖτʼ Ἀντίνοος ἀπαμείβετο φώνησέν τε·
urn:cts:greekLit:tlg0012.tlg002.murray:17.446#τίς δαίμων τόδε πῆμα προσήγαγε, δαιτὸς ἀνίην;
urn:cts:greekLit:tlg0012.tlg002.murray:17.447#στῆθʼ οὕτως ἐς μέσσον, ἐμῆς ἀπάνευθε τραπέζης,
urn:cts:greekLit:tlg0012.tlg002.murray:17.448#μὴ τάχα πικρὴν Αἴγυπτον καὶ Κύπρον ἵκηαι·
urn:cts:greekLit:tlg0012.tlg002.murray:17.449#ὥς τις θαρσαλέος καὶ ἀναιδής ἐσσι προΐκτης.
urn:cts:greekLit:tlg0012.tlg002.murray:17.450#ἑξείης πάντεσσι παρίστασαι· οἱ δὲ διδοῦσι
urn:cts:greekLit:tlg0012.tlg002.murray:17.451#μαψιδίως, ἐπεὶ οὔ τις ἐπίσχεσις οὐδʼ ἐλεητὺς
urn:cts:greekLit:tlg0012.tlg002.murray:17.452#ἀλλοτρίων χαρίσασθαι, ἐπεὶ πάρα πολλὰ ἑκάστῳ.
urn:cts:greekLit:tlg0012.tlg002.murray:17.453#τὸν δʼ ἀναχωρήσας προσέφη πολύμητις Ὀδυσσεύς·
urn:cts:greekLit:tlg0012.tlg002.murray:17.454#ὢ πόποι, οὐκ ἄρα σοί γʼ ἐπὶ εἴδεϊ καὶ φρένες ἦσαν·
urn:cts:greekLit:tlg0012.tlg002.murray:17.455#οὐ σύ γʼ ἂν ἐξ οἴκου σῷ ἐπιστάτῃ οὐδʼ ἅλα δοίης,
urn:cts:greekLit:tlg0012.tlg002.murray:17.456#ὃς νῦν ἀλλοτρίοισι παρήμενος οὔ τί μοι ἔτλης
urn:cts:greekLit:tlg0012.tlg002.murray:17.457#σίτου ἀποπροελὼν δόμεναι· τὰ δὲ πολλὰ πάρεστιν.
urn:cts:greekLit:tlg0012.tlg002.murray:17.458#ὣς ἔφατʼ, Ἀντίνοος δʼ ἐχολώσατο κηρόθι μᾶλλον,
urn:cts:greekLit:tlg0012.tlg002.murray:17.459#καί μιν ὑπόδρα ἰδὼν ἔπεα πτερόεντα προσηύδα·
urn:cts:greekLit:tlg0012.tlg002.murray:17.460#νῦν δή σʼ οὐκέτι καλὰ διὲκ μεγάροιό γʼ ὀΐω
urn:cts:greekLit:tlg0012.tlg002.murray:17.461#ἂψ ἀναχωρήσειν, ὅτε δὴ καὶ ὀνείδεα βάζεις.
urn:cts:greekLit:tlg0012.tlg002.murray:17.462#ὣς ἄρʼ ἔφη, καὶ θρῆνυν ἑλὼν βάλε δεξιὸν ὦμον,
urn:cts:greekLit:tlg0012.tlg002.murray:17.463#πρυμνότατον κατὰ νῶτον· ὁ δʼ ἐστάθη ἠΰτε πέτρη
urn:cts:greekLit:tlg0012.tlg002.murray:17.464#ἔμπεδον, οὐδʼ ἄρα μιν σφῆλεν βέλος Ἀντινόοιο,
urn:cts:greekLit:tlg0012.tlg002.murray:17.465#ἀλλʼ ἀκέων κίνησε κάρη,  κακὰ βυσσοδομεύων.
urn:cts:greekLit:tlg0012.tlg002.murray:17.466#ἂψ δʼ ὅ γʼ ἐπʼ οὐδὸν ἰὼν κατʼ ἄρʼ ἕζετο, κὰδ δʼ ἄρα πήρην
urn:cts:greekLit:tlg0012.tlg002.murray:17.467#θῆκεν ἐϋπλείην, μετὰ δὲ μνηστῆρσιν ἔειπε·
urn:cts:greekLit:tlg0012.tlg002.murray:17.468#κέκλυτέ μευ, μνηστῆρες ἀγακλειτῆς βασιλείης,
urn:cts:greekLit:tlg0012.tlg002.murray:17.469#ὄφρʼ εἴπω τά με θυμὸς ἐνὶ στήθεσσι κελεύει.
urn:cts:greekLit:tlg0012.tlg002.murray:17.470#οὐ μὰν οὔτʼ ἄχος ἐστὶ μετὰ φρεσὶν οὔτε τι πένθος,
urn:cts:greekLit:tlg0012.tlg002.murray:17.471#ὁππότʼ ἀνὴρ περὶ οἷσι μαχειόμενος κτεάτεσσι
urn:cts:greekLit:tlg0012.tlg002.murray:17.472#βλήεται, ἢ περὶ βουσὶν ἢ ἀργεννῇς ὀΐεσσιν·
urn:cts:greekLit:tlg0012.tlg002.murray:17.473#αὐτὰρ ἔμʼ Ἀντίνοος βάλε γαστέρος εἵνεκα λυγρῆς,
urn:cts:greekLit:tlg0012.tlg002.murray:17.474#οὐλομένης, ἣ πολλὰ κάκʼ ἀνθρώποισι δίδωσιν.
urn:cts:greekLit:tlg0012.tlg002.murray:17.475#ἀλλʼ εἴ που πτωχῶν γε θεοὶ καὶ Ἐρινύες εἰσίν,
urn:cts:greekLit:tlg0012.tlg002.murray:17.476#Ἀντίνοον πρὸ γάμοιο τέλος θανάτοιο κιχείη.
urn:cts:greekLit:tlg0012.tlg002.murray:17.477#τὸν δʼ αὖτʼ Ἀντίνοος προσέφη, Εὐπείθεος υἱός·
urn:cts:greekLit:tlg0012.tlg002.murray:17.478#ἔσθιʼ ἕκηλος, ξεῖνε, καθήμενος, ἢ ἄπιθʼ ἄλλῃ,
urn:cts:greekLit:tlg0012.tlg002.murray:17.479#μή σε νέοι διὰ δώματʼ ἐρύσσωσʼ, οἷʼ ἀγορεύεις,
urn:cts:greekLit:tlg0012.tlg002.murray:17.480#ἢ ποδὸς ἢ καὶ χειρός,  ἀποδρύψωσι δὲ πάντα.
urn:cts:greekLit:tlg0012.tlg002.murray:17.481#ὣς ἔφαθʼ, οἱ δʼ ἄρα πάντες ὑπερφιάλως νεμέσησαν·
urn:cts:greekLit:tlg0012.tlg002.murray:17.482#ὧδε δέ τις εἴπεσκε νέων ὑπερηνορεόντων·
urn:cts:greekLit:tlg0012.tlg002.murray:17.483#Ἀντίνοʼ, οὐ μὲν κάλʼ ἔβαλες δύστηνον ἀλήτην,
urn:cts:greekLit:tlg0012.tlg002.murray:17.484#οὐλόμενʼ, εἰ δή πού τις ἐπουράνιος θεός ἐστιν.
urn:cts:greekLit:tlg0012.tlg002.murray:17.485#καί τε θεοὶ ξείνοισιν ἐοικότες ἀλλοδαποῖσι,
urn:cts:greekLit:tlg0012.tlg002.murray:17.486#παντοῖοι τελέθοντες, ἐπιστρωφῶσι πόληας,
urn:cts:greekLit:tlg0012.tlg002.murray:17.487#ἀνθρώπων ὕβριν τε καὶ εὐνομίην ἐφορῶντες.
urn:cts:greekLit:tlg0012.tlg002.murray:17.488#ὣς ἄρʼ ἔφαν μνηστῆρες, ὁ δʼ οὐκ ἐμπάζετο μύθων.
urn:cts:greekLit:tlg0012.tlg002.murray:17.489#Τηλέμαχος δʼ ἐν μὲν κραδίῃ μέγα πένθος ἄεξε
urn:cts:greekLit:tlg0012.tlg002.murray:17.490#βλημένου, οὐδʼ ἄρα δάκρυ χαμαὶ βάλεν ἐκ βλεφάροιϊν,
urn:cts:greekLit:tlg0012.tlg002.murray:17.491#ἀλλʼ ἀκέων κίνησε κάρη,  κακὰ βυσσοδομεύων.
urn:cts:greekLit:tlg0012.tlg002.murray:17.492#τοῦ δʼ ὡς οὖν ἤκουσε περίφρων Πηνελόπεια
urn:cts:greekLit:tlg0012.tlg002.murray:17.493#βλημένου ἐν μεγάρῳ, μετʼ ἄρα δμῳῇσιν ἔειπεν·
urn:cts:greekLit:tlg0012.tlg002.murray:17.494#αἴθʼ οὕτως αὐτόν σε βάλοι κλυτότοξος Ἀπόλλων.
urn:cts:greekLit:tlg0012.tlg002.murray:17.495#τὴν δʼ αὖτʼ Εὐρυνόμη ταμίη πρὸς μῦθον ἔειπεν·
urn:cts:greekLit:tlg0012.tlg002.murray:17.496#εἰ γὰρ ἐπʼ ἀρῇσιν τέλος ἡμετέρῃσι γένοιτο·
urn:cts:greekLit:tlg0012.tlg002.murray:17.497#οὐκ ἄν τις τούτων γε ἐΰθρονον Ἠῶ ἵκοιτο.
urn:cts:greekLit:tlg0012.tlg002.murray:17.498#τὴν δʼ αὖτε προσέειπε περίφρων Πηνελόπεια·
urn:cts:greekLit:tlg0012.tlg002.murray:17.499#μαῖʼ, ἐχθροὶ μὲν πάντες, ἐπεὶ κακὰ μηχανόωνται·
urn:cts:greekLit:tlg0012.tlg002.murray:17.500#Ἀντίνοος δὲ μάλιστα μελαίνῃ κηρὶ ἔοικε.
urn:cts:greekLit:tlg0012.tlg002.murray:17.501#ξεῖνός τις δύστηνος ἀλητεύει κατὰ δῶμα
urn:cts:greekLit:tlg0012.tlg002.murray:17.502#ἀνέρας αἰτίζων· ἀχρημοσύνη γὰρ ἀνώγει·
urn:cts:greekLit:tlg0012.tlg002.murray:17.503#ἔνθʼ ἄλλοι μὲν πάντες ἐνέπλησάν τʼ ἔδοσάν τε,
urn:cts:greekLit:tlg0012.tlg002.murray:17.504#οὗτος δὲ θρήνυι πρυμνὸν βάλε δεξιὸν ὦμον.
urn:cts:greekLit:tlg0012.tlg002.murray:17.505#ἡ μὲν ἄρʼ ὣς ἀγόρευε μετὰ δμῳῇσι γυναιξίν,
urn:cts:greekLit:tlg0012.tlg002.murray:17.506#ἡμένη ἐν θαλάμῳ· ὁ δʼ ἐδείπνεε δῖος Ὀδυσσεύς·
urn:cts:greekLit:tlg0012.tlg002.murray:17.507#ἡ δʼ ἐπὶ οἷ καλέσασα προσηύδα δῖον ὑφορβόν·
urn:cts:greekLit:tlg0012.tlg002.murray:17.508#ἔρχεο, δῖʼ Εὔμαιε, κιὼν τὸν ξεῖνον ἄνωχθι
urn:cts:greekLit:tlg0012.tlg002.murray:17.509#ἐλθέμεν, ὄφρα τί μιν προσπτύξομαι ἠδʼ ἐρέωμαι
urn:cts:greekLit:tlg0012.tlg002.murray:17.510#εἴ που Ὀδυσσῆος ταλασίφρονος ἠὲ πέπυσται
urn:cts:greekLit:tlg0012.tlg002.murray:17.511#ἢ ἴδεν ὀφθαλμοῖσι· πολυπλάγκτῳ γὰρ ἔοικε.
urn:cts:greekLit:tlg0012.tlg002.murray:17.512#τὴν δʼ ἀπαμειβόμενος προσέφης, Εὔμαιε συβῶτα
urn:cts:greekLit:tlg0012.tlg002.murray:17.513#εἰ γάρ τοι, βασίλεια, σιωπήσειαν Ἀχαιοί·
urn:cts:greekLit:tlg0012.tlg002.murray:17.514#οἷʼ ὅ γε μυθεῖται, θέλγοιτό κέ τοι φίλον ἦτορ.
urn:cts:greekLit:tlg0012.tlg002.murray:17.515#τρεῖς γὰρ δή μιν νύκτας ἔχον,  τρία δʼ ἤματʼ ἔρυξα
urn:cts:greekLit:tlg0012.tlg002.murray:17.516#ἐν κλισίῃ· πρῶτον γὰρ ἔμʼ ἵκετο νηὸς ἀποδράς·
urn:cts:greekLit:tlg0012.tlg002.murray:17.517#ἀλλʼ οὔ πω κακότητα διήνυσεν ἣν ἀγορεύων.
urn:cts:greekLit:tlg0012.tlg002.murray:17.518#ὡς δʼ ὅτʼ ἀοιδὸν ἀνὴρ ποτιδέρκεται, ὅς τε θεῶν ἒξ
urn:cts:greekLit:tlg0012.tlg002.murray:17.519#ἀείδει δεδαὼς ἔπεʼ ἱμερόεντα βροτοῖσι,
urn:cts:greekLit:tlg0012.tlg002.murray:17.520#τοῦ δʼ ἄμοτον μεμάασιν ἀκουέμεν,  ὁππότʼ ἀείδῃ·
urn:cts:greekLit:tlg0012.tlg002.murray:17.521#ὣς ἐμὲ κεῖνος ἔθελγε παρήμενος ἐν μεγάροισι.
urn:cts:greekLit:tlg0012.tlg002.murray:17.522#φησὶ δʼ Ὀδυσσῆος ξεῖνος πατρώϊος εἶναι,
urn:cts:greekLit:tlg0012.tlg002.murray:17.523#Κρήτῃ ναιετάων, ὅθι Μίνωος γένος ἐστίν.
urn:cts:greekLit:tlg0012.tlg002.murray:17.524#ἔνθεν δὴ νῦν δεῦρο τόδʼ ἵκετο πήματα πάσχων,
urn:cts:greekLit:tlg0012.tlg002.murray:17.525#προπροκυλινδόμενος· στεῦται δʼ Ὀδυσῆος ἀκοῦσαι,
urn:cts:greekLit:tlg0012.tlg002.murray:17.526#ἀγχοῦ, Θεσπρωτῶν ἀνδρῶν ἐν πίονι δήμῳ,
urn:cts:greekLit:tlg0012.tlg002.murray:17.527#ζωοῦ· πολλὰ δʼ ἄγει κειμήλια ὅνδε δόμονδε.
urn:cts:greekLit:tlg0012.tlg002.murray:17.528#τὸν δʼ αὖτε προσέειπε περίφρων Πηνελόπεια·
urn:cts:greekLit:tlg0012.tlg002.murray:17.529#ἔρχεο, δεῦρο κάλεσσον, ἵνʼ ἀντίον αὐτὸς ἐνίσπῃ.
urn:cts:greekLit:tlg0012.tlg002.murray:17.530#οὗτοι δʼ ἠὲ θύρῃσι καθήμενοι ἑψιαάσθων.
urn:cts:greekLit:tlg0012.tlg002.murray:17.531#ἢ αὐτοῦ κατὰ δώματʼ, ἐπεί σφισι θυμὸς ἐΰφρων.
urn:cts:greekLit:tlg0012.tlg002.murray:17.532#αὐτῶν μὲν γὰρ κτήματʼ ἀκήρατα κεῖτʼ ἐνὶ οἴκῳ,
urn:cts:greekLit:tlg0012.tlg002.murray:17.533#σῖτος καὶ μέθυ ἡδύ· τὰ μὲν οἰκῆες ἔδουσιν,
urn:cts:greekLit:tlg0012.tlg002.murray:17.534#οἱ δʼ εἰς ἡμέτερον πωλεύμενοι ἤματα πάντα,
urn:cts:greekLit:tlg0012.tlg002.murray:17.535#βοῦς ἱερεύοντες καὶ ὄϊς καὶ πίονας αἶγας,
urn:cts:greekLit:tlg0012.tlg002.murray:17.536#εἰλαπινάζουσιν πίνουσί τε αἴθοπα οἶνον,
urn:cts:greekLit:tlg0012.tlg002.murray:17.537#μαψιδίως· τὰ δὲ πολλὰ κατάνεται. οὐ γὰρ ἔπʼ ἀνήρ,
urn:cts:greekLit:tlg0012.tlg002.murray:17.538#οἷος Ὀδυσσεὺς ἔσκεν, ἀρὴν ἀπὸ οἴκου ἀμῦναι.
urn:cts:greekLit:tlg0012.tlg002.murray:17.539#εἰ δʼ Ὀδυσεὺς ἔλθοι καὶ ἵκοιτʼ ἐς πατρίδα γαῖαν,
urn:cts:greekLit:tlg0012.tlg002.murray:17.540#αἶψά κε σὺν ᾧ παιδὶ βίας ἀποτίσεται ἀνδρῶν.
urn:cts:greekLit:tlg0012.tlg002.murray:17.541#ὣς φάτο, Τηλέμαχος δὲ μέγʼ ἔπταρεν, ἀμφὶ δὲ δῶμα
urn:cts:greekLit:tlg0012.tlg002.murray:17.542#σμερδαλέον κονάβησε· γέλασσε δὲ Πηνελόπεια,
urn:cts:greekLit:tlg0012.tlg002.murray:17.543#αἶψα δʼ ἄρʼ Εὔμαιον ἔπεα πτερόεντα προσηύδα·
urn:cts:greekLit:tlg0012.tlg002.murray:17.544#ἔρχεό μοι, τὸν ξεῖνον ἐναντίον ὧδε κάλεσσον.
urn:cts:greekLit:tlg0012.tlg002.murray:17.545#οὐχ ὁράᾳς ὅ μοι υἱὸς ἐπέπταρε πᾶσιν ἔπεσσι;
urn:cts:greekLit:tlg0012.tlg002.murray:17.546#τῷ κε καὶ οὐκ ἀτελὴς θάνατος μνηστῆρσι γένοιτο
urn:cts:greekLit:tlg0012.tlg002.murray:17.547#πᾶσι μάλʼ, οὐδέ κέ τις θάνατον καὶ κῆρας ἀλύξει.
urn:cts:greekLit:tlg0012.tlg002.murray:17.548#ἄλλο δέ τοι ἐρέω, σὺ δʼ ἐνὶ φρεσὶ βάλλεο σῇσιν·
urn:cts:greekLit:tlg0012.tlg002.murray:17.549#αἴ κʼ αὐτὸν γνώω νημερτέα πάντʼ ἐνέποντα,
urn:cts:greekLit:tlg0012.tlg002.murray:17.550#ἕσσω μιν χλαῖνάν τε χιτῶνά τε,  εἵματα καλά.
urn:cts:greekLit:tlg0012.tlg002.murray:17.551#ὣς φάτο, βῆ δὲ συφορβός, ἐπεὶ τὸν μῦθον ἄκουσεν·
urn:cts:greekLit:tlg0012.tlg002.murray:17.552#ἀγχοῦ δʼ ἱστάμενος ἔπεα πτερόεντα προσηύδα·
urn:cts:greekLit:tlg0012.tlg002.murray:17.553#ξεῖνε πάτερ, καλέει σε περίφρων Πηνελόπεια,
urn:cts:greekLit:tlg0012.tlg002.murray:17.554#μήτηρ Τηλεμάχοιο· μεταλλῆσαί τί ἑ θυμὸς
urn:cts:greekLit:tlg0012.tlg002.murray:17.555#ἀμφὶ πόσει κέλεται,  καὶ κήδεά περ πεπαθυίῃ.
urn:cts:greekLit:tlg0012.tlg002.murray:17.556#εἰ δέ κέ σε γνώῃ νημερτέα πάντʼ ἐνέποντα,
urn:cts:greekLit:tlg0012.tlg002.murray:17.557#ἕσσει σε χλαῖνάν τε χιτῶνά τε, τῶν σὺ μάλιστα
urn:cts:greekLit:tlg0012.tlg002.murray:17.558#χρηΐζεις· σῖτον δὲ καὶ αἰτίζων κατὰ δῆμον
urn:cts:greekLit:tlg0012.tlg002.murray:17.559#γαστέρα βοσκήσεις· δώσει δέ τοι ὅς κʼ ἐθέλῃσι.
urn:cts:greekLit:tlg0012.tlg002.murray:17.560#τὸν δʼ αὖτε προσέειπε πολύτλας δῖος Ὀδυσσεύς·
urn:cts:greekLit:tlg0012.tlg002.murray:17.561#Εὔμαιʼ, αἶψά κʼ ἐγὼ νημερτέα πάντʼ ἐνέποιμι
urn:cts:greekLit:tlg0012.tlg002.murray:17.562#κούρῃ Ἰκαρίοιο, περίφρονι Πηνελοπείῃ·
urn:cts:greekLit:tlg0012.tlg002.murray:17.563#οἶδα γὰρ εὖ περὶ κείνου, ὁμὴν δʼ ἀνεδέγμεθʼ ὀϊζύν.
urn:cts:greekLit:tlg0012.tlg002.murray:17.564#ἀλλὰ μνηστήρων χαλεπῶν ὑποδείδιʼ ὅμιλον,
urn:cts:greekLit:tlg0012.tlg002.murray:17.565#τῶν ὕβρις τε βίη τε σιδήρεον οὐρανὸν ἵκει.
urn:cts:greekLit:tlg0012.tlg002.murray:17.566#καὶ γὰρ νῦν, ὅτε μʼ οὗτος ἀνὴρ κατὰ δῶμα κιόντα
urn:cts:greekLit:tlg0012.tlg002.murray:17.567#οὔ τι κακὸν ῥέξαντα βαλὼν ὀδύνῃσιν ἔδωκεν,
urn:cts:greekLit:tlg0012.tlg002.murray:17.568#οὔτε τι Τηλέμαχος τό γʼ ἐπήρκεσεν οὔτε τις ἄλλος.
urn:cts:greekLit:tlg0012.tlg002.murray:17.569#τῷ νῦν Πηνελόπειαν ἐνὶ μεγάροισιν ἄνωχθι
urn:cts:greekLit:tlg0012.tlg002.murray:17.570#μεῖναι,  ἐπειγομένην περ, ἐς ἠέλιον καταδύντα·
urn:cts:greekLit:tlg0012.tlg002.murray:17.571#καὶ τότε μʼ εἰρέσθω πόσιος πέρι νόστιμον ἦμαρ,
urn:cts:greekLit:tlg0012.tlg002.murray:17.572#ἀσσοτέρω καθίσασα παραὶ πυρί· εἵματα γάρ τοι
urn:cts:greekLit:tlg0012.tlg002.murray:17.573#λύγρʼ ἔχω· οἶσθα καὶ αὐτός, ἐπεί σε πρῶθʼ ἱκέτευσα.
urn:cts:greekLit:tlg0012.tlg002.murray:17.574#ὣς φάτο, βῆ δὲ συφορβός, ἐπεὶ τὸν μῦθον ἄκουσε.
urn:cts:greekLit:tlg0012.tlg002.murray:17.575#τὸν δʼ ὑπὲρ οὐδοῦ βάντα προσηύδα Πηνελόπεια·
urn:cts:greekLit:tlg0012.tlg002.murray:17.576#οὐ σύ γʼ ἄγεις, Εὔμαιε· τί τοῦτʼ ἐνόησεν ἀλήτης;
urn:cts:greekLit:tlg0012.tlg002.murray:17.577#ἦ τινά που δείσας ἐξαίσιον ἦε καὶ ἄλλως
urn:cts:greekLit:tlg0012.tlg002.murray:17.578#αἰδεῖται κατὰ δῶμα; κακὸς δʼ αἰδοῖος ἀλήτης.
urn:cts:greekLit:tlg0012.tlg002.murray:17.579#τὴν δʼ ἀπαμειβόμενος προσέφης, Εὔμαιε συβῶτα·
urn:cts:greekLit:tlg0012.tlg002.murray:17.580#μυθεῖται κατὰ μοῖραν,  ἅ πέρ κʼ οἴοιτο καὶ ἄλλος,
urn:cts:greekLit:tlg0012.tlg002.murray:17.581#ὕβριν ἀλυσκάζων ἀνδρῶν ὑπερηνορεόντων.
urn:cts:greekLit:tlg0012.tlg002.murray:17.582#ἀλλά σε μεῖναι ἄνωγεν ἐς ἠέλιον καταδύντα.
urn:cts:greekLit:tlg0012.tlg002.murray:17.583#καὶ δὲ σοὶ ὧδʼ αὐτῇ πολὺ κάλλιον, ὦ βασίλεια,
urn:cts:greekLit:tlg0012.tlg002.murray:17.584#οἴην πρὸς ξεῖνον φάσθαι ἔπος ἠδʼ ἐπακοῦσαι.
urn:cts:greekLit:tlg0012.tlg002.murray:17.585#τὸν δʼ αὖτε προσέειπε περίφρων Πηνελόπεια·
urn:cts:greekLit:tlg0012.tlg002.murray:17.586#οὐκ ἄφρων ὁ ξεῖνος· ὀΐεται, ὥς περ ἂν εἴη·
urn:cts:greekLit:tlg0012.tlg002.murray:17.587#οὐ γάρ πού τινες ὧδε καταθνητῶν ἀνθρώπων
urn:cts:greekLit:tlg0012.tlg002.murray:17.588#ἀνέρες ὑβρίζοντες ἀτάσθαλα μηχανόωνται.
urn:cts:greekLit:tlg0012.tlg002.murray:17.589#ἡ μὲν ἄρʼ ὣς ἀγόρευεν, ὁ δʼ ᾤχετο δῖος ὑφορβὸς
urn:cts:greekLit:tlg0012.tlg002.murray:17.590#μνηστήρων ἐς ὅμιλον,  ἐπεὶ διεπέφραδε πάντα.
urn:cts:greekLit:tlg0012.tlg002.murray:17.591#αἶψα δὲ Τηλέμαχον ἔπεα πτερόεντα προσηύδα,
urn:cts:greekLit:tlg0012.tlg002.murray:17.592#ἄγχι σχὼν κεφαλήν, ἵνα μὴ πευθοίαθʼ οἱ ἄλλοι·
urn:cts:greekLit:tlg0012.tlg002.murray:17.593#ὦ φίλʼ, ἐγὼ μὲν ἄπειμι, σύας καὶ κεῖνα φυλάξων,
urn:cts:greekLit:tlg0012.tlg002.murray:17.594#σὸν καὶ ἐμὸν βίοτον· σοὶ δʼ ἐνθάδε πάντα μελόντων.
urn:cts:greekLit:tlg0012.tlg002.murray:17.595#αὐτὸν μέν σε πρῶτα σάω,  καὶ φράζεο θυμῷ
urn:cts:greekLit:tlg0012.tlg002.murray:17.596#μή τι πάθῃς· πολλοὶ δὲ κακὰ φρονέουσιν Ἀχαιῶν,
urn:cts:greekLit:tlg0012.tlg002.murray:17.597#τοὺς Ζεὺς ἐξολέσειε πρὶν ἡμῖν πῆμα γενέσθαι.
urn:cts:greekLit:tlg0012.tlg002.murray:17.598#τὸν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:17.599#ἔσσεται οὕτως, ἄττα· σὺ δʼ ἔρχεο δειελιήσας·
urn:cts:greekLit:tlg0012.tlg002.murray:17.600#ἠῶθεν δʼ ἰέναι καὶ ἄγειν ἱερήϊα καλά·
urn:cts:greekLit:tlg0012.tlg002.murray:17.601#αὐτὰρ ἐμοὶ τάδε πάντα καὶ ἀθανάτοισι μελήσει.
urn:cts:greekLit:tlg0012.tlg002.murray:17.602#ὣς φάθʼ, ὁ δʼ αὖτις ἄρʼ ἕζετʼ ἐϋξέστου ἐπὶ δίφρου,
urn:cts:greekLit:tlg0012.tlg002.murray:17.603#πλησάμενος δʼ ἄρα θυμὸν ἐδητύος ἠδὲ ποτῆτος
urn:cts:greekLit:tlg0012.tlg002.murray:17.604#βῆ ῥʼ ἴμεναι μεθʼ ὕας, λίπε δʼ ἕρκεά τε μέγαρόν τε,
urn:cts:greekLit:tlg0012.tlg002.murray:17.605#πλεῖον δαιτυμόνων· οἱ δʼ ὀρχηστυῖ καὶ ἀοιδῇ
urn:cts:greekLit:tlg0012.tlg002.murray:17.606#τέρποντʼ· ἤδη γὰρ καὶ ἐπήλυθε δείελον ἦμαρ.
urn:cts:greekLit:tlg0012.tlg002.murray:18.1#ἦλθε δʼ ἐπὶ πτωχὸς πανδήμιος, ὃς κατὰ ἄστυ
urn:cts:greekLit:tlg0012.tlg002.murray:18.2#πτωχεύεσκʼ Ἰθάκης, μετὰ δʼ ἔπρεπε γαστέρι μάργῃ
urn:cts:greekLit:tlg0012.tlg002.murray:18.3#ἀζηχὲς φαγέμεν καὶ πιέμεν· οὐδέ οἱ ἦν ἲς
urn:cts:greekLit:tlg0012.tlg002.murray:18.4#οὐδὲ βίη, εἶδος δὲ μάλα μέγας ἦν ὁράασθαι.
urn:cts:greekLit:tlg0012.tlg002.murray:18.5#Ἀρναῖος δʼ ὄνομʼ ἔσκε· τὸ γὰρ θέτο πότνια μήτηρ
urn:cts:greekLit:tlg0012.tlg002.murray:18.6#ἐκ γενετῆς· Ἶρον δὲ νέοι κίκλησκον ἅπαντες,
urn:cts:greekLit:tlg0012.tlg002.murray:18.7#οὕνεκʼ ἀπαγγέλλεσκε κιών, ὅτε πού τις ἀνώγοι·
urn:cts:greekLit:tlg0012.tlg002.murray:18.8#ὅς ῥʼ ἐλθὼν Ὀδυσῆα διώκετο οἷο δόμοιο,
urn:cts:greekLit:tlg0012.tlg002.murray:18.9#καί μιν νεικείων ἔπεα πτερόεντα προσηύδα·
urn:cts:greekLit:tlg0012.tlg002.murray:18.10#εἶκε,  γέρον, προθύρου, μὴ δὴ τάχα καὶ ποδὸς ἕλκῃ.
urn:cts:greekLit:tlg0012.tlg002.murray:18.11#οὐκ ἀΐεις ὅτι δή μοι ἐπιλλίζουσιν ἅπαντες,
urn:cts:greekLit:tlg0012.tlg002.murray:18.12#ἑλκέμεναι δὲ κέλονται; ἐγὼ δʼ αἰσχύνομαι ἔμπης.
urn:cts:greekLit:tlg0012.tlg002.murray:18.13#ἀλλʼ ἄνα, μὴ τάχα νῶϊν ἔρις καὶ χερσὶ γένηται.
urn:cts:greekLit:tlg0012.tlg002.murray:18.14#τὸν δʼ ἄρʼ ὑπόδρα ἰδὼν προσέφη πολύμητις Ὀδυσσεύς·
urn:cts:greekLit:tlg0012.tlg002.murray:18.15#δαιμόνιʼ,  οὔτε τί σε ῥέζω κακὸν οὔτʼ ἀγορεύω,
urn:cts:greekLit:tlg0012.tlg002.murray:18.16#οὔτε τινὰ φθονέω δόμεναι καὶ πόλλʼ ἀνελόντα.
urn:cts:greekLit:tlg0012.tlg002.murray:18.17#οὐδὸς δʼ ἀμφοτέρους ὅδε χείσεται, οὐδέ τί σε χρὴ
urn:cts:greekLit:tlg0012.tlg002.murray:18.18#ἀλλοτρίων φθονέειν· δοκέεις δέ μοι εἶναι ἀλήτης
urn:cts:greekLit:tlg0012.tlg002.murray:18.19#ὥς περ ἐγών, ὄλβον δὲ θεοὶ μέλλουσιν ὀπάζειν.
urn:cts:greekLit:tlg0012.tlg002.murray:18.20#χερσὶ δὲ μή τι λίην προκαλίζεο,  μή με χολώσῃς,
urn:cts:greekLit:tlg0012.tlg002.murray:18.21#μή σε γέρων περ ἐὼν στῆθος καὶ χείλεα φύρσω
urn:cts:greekLit:tlg0012.tlg002.murray:18.22#αἵματος· ἡσυχίη δʼ ἂν ἐμοὶ καὶ μᾶλλον ἔτʼ εἴη
urn:cts:greekLit:tlg0012.tlg002.murray:18.23#αὔριον· οὐ μὲν γάρ τί σʼ ὑποστρέψεσθαι ὀΐω
urn:cts:greekLit:tlg0012.tlg002.murray:18.24#δεύτερον ἐς μέγαρον Λαερτιάδεω Ὀδυσῆος.
urn:cts:greekLit:tlg0012.tlg002.murray:18.25#τὸν δὲ χολωσάμενος προσεφώνεεν Ἶρος ἀλήτης·
urn:cts:greekLit:tlg0012.tlg002.murray:18.26#ὢ πόποι, ὡς ὁ μολοβρὸς ἐπιτροχάδην ἀγορεύει,
urn:cts:greekLit:tlg0012.tlg002.murray:18.27#γρηῒ καμινοῖ ἶσος· ὃν ἂν κακὰ μητισαίμην
urn:cts:greekLit:tlg0012.tlg002.murray:18.28#κόπτων ἀμφοτέρῃσι, χαμαὶ δέ κε πάντας ὀδόντας
urn:cts:greekLit:tlg0012.tlg002.murray:18.29#γναθμῶν ἐξελάσαιμι συὸς ὣς ληϊβοτείρης.
urn:cts:greekLit:tlg0012.tlg002.murray:18.30#ζῶσαι νῦν,  ἵνα πάντες ἐπιγνώωσι καὶ οἵδε
urn:cts:greekLit:tlg0012.tlg002.murray:18.31#μαρναμένους· πῶς δʼ ἂν σὺ νεωτέρῳ ἀνδρὶ μάχοιο;
urn:cts:greekLit:tlg0012.tlg002.murray:18.32#ὣς οἱ μὲν προπάροιθε θυράων ὑψηλάων
urn:cts:greekLit:tlg0012.tlg002.murray:18.33#οὐδοῦ ἔπι ξεστοῦ πανθυμαδὸν ὀκριόωντο.
urn:cts:greekLit:tlg0012.tlg002.murray:18.34#τοῖϊν δὲ ξυνέηχʼ ἱερὸν μένος Ἀντινόοιο,
urn:cts:greekLit:tlg0012.tlg002.murray:18.35#ἡδὺ δʼ ἄρʼ ἐκγελάσας μετεφώνει μνηστήρεσσιν·
urn:cts:greekLit:tlg0012.tlg002.murray:18.36#ὦ φίλοι, οὐ μέν πώ τι πάρος τοιοῦτον ἐτύχθη,
urn:cts:greekLit:tlg0012.tlg002.murray:18.37#οἵην τερπωλὴν θεὸς ἤγαγεν ἐς τόδε δῶμα.
urn:cts:greekLit:tlg0012.tlg002.murray:18.38#ὁ ξεῖνός τε καὶ Ἶρος ἐρίζετον ἀλλήλοιϊν
urn:cts:greekLit:tlg0012.tlg002.murray:18.39#χερσὶ μαχέσσασθαι· ἀλλὰ ξυνελάσσομεν ὦκα.
urn:cts:greekLit:tlg0012.tlg002.murray:18.40#ὣς ἔφαθʼ,  οἱ δʼ ἄρα πάντες ἀνήϊξαν γελόωντες,
urn:cts:greekLit:tlg0012.tlg002.murray:18.41#ἀμφὶ δʼ ἄρα πτωχοὺς κακοείμονας ἠγερέθοντο.
urn:cts:greekLit:tlg0012.tlg002.murray:18.42#τοῖσιν δʼ Ἀντίνοος μετέφη, Εὐπείθεος υἱός·
urn:cts:greekLit:tlg0012.tlg002.murray:18.43#κέκλυτέ μευ, μνηστῆρες ἀγήνορες, ὄφρα τι εἴπω.
urn:cts:greekLit:tlg0012.tlg002.murray:18.44#γαστέρες αἵδʼ αἰγῶν κέατʼ ἐν πυρί, τὰς ἐπὶ δόρπῳ
urn:cts:greekLit:tlg0012.tlg002.murray:18.45#κατθέμεθα κνίσης τε καὶ αἵματος ἐμπλήσαντες·
urn:cts:greekLit:tlg0012.tlg002.murray:18.46#ὁππότερος δέ κε νικήσῃ κρείσσων τε γένηται,
urn:cts:greekLit:tlg0012.tlg002.murray:18.47#τάων ἥν κʼ ἐθέλῃσιν ἀναστὰς αὐτὸς ἑλέσθω·
urn:cts:greekLit:tlg0012.tlg002.murray:18.48#αἰεὶ αὖθʼ ἡμῖν μεταδαίσεται, οὐδέ τινʼ ἄλλον
urn:cts:greekLit:tlg0012.tlg002.murray:18.49#πτωχὸν ἔσω μίσγεσθαι ἐάσομεν αἰτήσοντα.
urn:cts:greekLit:tlg0012.tlg002.murray:18.50#ὣς ἔφατʼ Ἀντίνοος,  τοῖσιν δʼ ἐπιήνδανε μῦθος.
urn:cts:greekLit:tlg0012.tlg002.murray:18.51#τοῖς δὲ δολοφρονέων μετέφη πολύμητις Ὀδυσσεύς·
urn:cts:greekLit:tlg0012.tlg002.murray:18.52#ὦ φίλοι, οὔ πως ἔστι νεωτέρῳ ἀνδρὶ μάχεσθαι
urn:cts:greekLit:tlg0012.tlg002.murray:18.53#ἄνδρα γέροντα, δύῃ ἀρημένον· ἀλλά με γαστὴρ
urn:cts:greekLit:tlg0012.tlg002.murray:18.54#ὀτρύνει κακοεργός, ἵνα πληγῇσι δαμείω.
urn:cts:greekLit:tlg0012.tlg002.murray:18.55#ἀλλʼ ἄγε νῦν μοι πάντες ὀμόσσατε καρτερὸν ὅρκον,
urn:cts:greekLit:tlg0012.tlg002.murray:18.56#μή τις ἐπʼ Ἴρῳ ἦρα φέρων ἐμὲ χειρὶ βαρείῃ
urn:cts:greekLit:tlg0012.tlg002.murray:18.57#πλήξῃ ἀτασθάλλων, τούτῳ δέ με ἶφι δαμάσσῃ.
urn:cts:greekLit:tlg0012.tlg002.murray:18.58#ὣς ἔφαθʼ, οἱ δʼ ἄρα πάντες ἀπώμνυον ὡς ἐκέλευεν.
urn:cts:greekLit:tlg0012.tlg002.murray:18.59#αὐτὰρ ἐπεί ῥʼ ὄμοσάν τε τελεύτησάν τε τὸν ὅρκον,
urn:cts:greekLit:tlg0012.tlg002.murray:18.60#τοῖς δʼ αὖτις μετέειφʼ ἱερὴ ἲς Τηλεμάχοιο·
urn:cts:greekLit:tlg0012.tlg002.murray:18.61#ξεῖνʼ, εἴ σʼ ὀτρύνει κραδίη καὶ θυμὸς ἀγήνωρ
urn:cts:greekLit:tlg0012.tlg002.murray:18.62#τοῦτον ἀλέξασθαι, τῶν δʼ ἄλλων μή τινʼ Ἀχαιῶν
urn:cts:greekLit:tlg0012.tlg002.murray:18.63#δείδιθʼ, ἐπεὶ πλεόνεσσι μαχήσεται ὅς κέ σε θείνῃ·
urn:cts:greekLit:tlg0012.tlg002.murray:18.64#ξεινοδόκος μὲν ἐγών, ἐπὶ δʼ αἰνεῖτον βασιλῆες,
urn:cts:greekLit:tlg0012.tlg002.murray:18.65#Ἀντίνοός τε καὶ Εὐρύμαχος,  πεπνυμένω ἄμφω.
urn:cts:greekLit:tlg0012.tlg002.murray:18.66#ὣς ἔφαθʼ, οἱ δʼ ἄρα πάντες ἐπῄνεον· αὐτὰρ Ὀδυσσεὺς
urn:cts:greekLit:tlg0012.tlg002.murray:18.67#ζώσατο μὲν ῥάκεσιν περὶ μήδεα, φαῖνε δὲ μηροὺς
urn:cts:greekLit:tlg0012.tlg002.murray:18.68#καλούς τε μεγάλους τε, φάνεν δέ οἱ εὐρέες ὦμοι
urn:cts:greekLit:tlg0012.tlg002.murray:18.69#στήθεά τε στιβαροί τε βραχίονες· αὐτὰρ Ἀθήνη
urn:cts:greekLit:tlg0012.tlg002.murray:18.70#ἄγχι παρισταμένη μέλεʼ ἤλδανε ποιμένι λαῶν.
urn:cts:greekLit:tlg0012.tlg002.murray:18.71#μνηστῆρες δʼ ἄρα πάντες ὑπερφιάλως ἀγάσαντο·
urn:cts:greekLit:tlg0012.tlg002.murray:18.72#ὧδε δέ τις εἴπεσκεν ἰδὼν ἐς πλησίον ἄλλον·
urn:cts:greekLit:tlg0012.tlg002.murray:18.73#ἦ τάχα Ἶρος Ἄϊρος ἐπίσπαστον κακὸν ἕξει,
urn:cts:greekLit:tlg0012.tlg002.murray:18.74#οἵην ἐκ ῥακέων ὁ γέρων ἐπιγουνίδα φαίνει.
urn:cts:greekLit:tlg0012.tlg002.murray:18.75#ὣς ἄρʼ ἔφαν,  Ἴρῳ δὲ κακῶς ὠρίνετο θυμός.
urn:cts:greekLit:tlg0012.tlg002.murray:18.76#ἀλλὰ καὶ ὣς δρηστῆρες ἄγον ζώσαντες ἀνάγκῃ
urn:cts:greekLit:tlg0012.tlg002.murray:18.77#δειδιότα· σάρκες δὲ περιτρομέοντο μέλεσσιν.
urn:cts:greekLit:tlg0012.tlg002.murray:18.78#Ἀντίνοος δʼ ἐνένιπεν ἔπος τʼ ἔφατʼ ἔκ τʼ ὀνόμαζεν·
urn:cts:greekLit:tlg0012.tlg002.murray:18.79#νῦν μὲν μήτʼ εἴης, βουγάϊε, μήτε γένοιο,
urn:cts:greekLit:tlg0012.tlg002.murray:18.80#εἰ δὴ τοῦτόν γε τρομέεις καὶ δείδιας αἰνῶς,
urn:cts:greekLit:tlg0012.tlg002.murray:18.81#ἄνδρα γέροντα, δύῃ ἀρημένον, ἥ μιν ἱκάνει.
urn:cts:greekLit:tlg0012.tlg002.murray:18.82#ἀλλʼ ἔκ τοι ἐρέω, τὸ δὲ καὶ τετελεσμένον ἔσται·
urn:cts:greekLit:tlg0012.tlg002.murray:18.83#αἴ κέν σʼ οὗτος νικήσῃ κρείσσων τε γένηται,
urn:cts:greekLit:tlg0012.tlg002.murray:18.84#πέμψω σʼ ἤπειρόνδε, βαλὼν ἐν νηὶ μελαίνῃ,
urn:cts:greekLit:tlg0012.tlg002.murray:18.85#εἰς Ἔχετον βασιλῆα,  βροτῶν δηλήμονα πάντων,
urn:cts:greekLit:tlg0012.tlg002.murray:18.86#ὅς κʼ ἀπὸ ῥῖνα τάμῃσι καὶ οὔατα νηλέϊ χαλκῷ,
urn:cts:greekLit:tlg0012.tlg002.murray:18.87#μήδεά τʼ ἐξερύσας δώῃ κυσὶν ὠμὰ δάσασθαι.
urn:cts:greekLit:tlg0012.tlg002.murray:18.88#ὣς φάτο, τῷ δʼ ἔτι μᾶλλον ὑπὸ τρόμος ἔλλαβε γυῖα.
urn:cts:greekLit:tlg0012.tlg002.murray:18.89#ἐς μέσσον δʼ ἄναγον· τὼ δʼ ἄμφω χεῖρας ἀνέσχον.
urn:cts:greekLit:tlg0012.tlg002.murray:18.90#δὴ τότε μερμήριξε πολύτλας δῖος Ὀδυσσεὺς
urn:cts:greekLit:tlg0012.tlg002.murray:18.91#ἢ ἐλάσειʼ ὥς μιν ψυχὴ λίποι αὖθι πεσόντα,
urn:cts:greekLit:tlg0012.tlg002.murray:18.92#ἦέ μιν ἦκʼ ἐλάσειε τανύσσειέν τʼ ἐπὶ γαίῃ.
urn:cts:greekLit:tlg0012.tlg002.murray:18.93#ὧδε δέ οἱ φρονέοντι δοάσσατο κέρδιον εἶναι,
urn:cts:greekLit:tlg0012.tlg002.murray:18.94#ἦκʼ ἐλάσαι, ἵνα μή μιν ἐπιφρασσαίατʼ Ἀχαιοί.
urn:cts:greekLit:tlg0012.tlg002.murray:18.95#δὴ τότʼ ἀνασχομένω ὁ μὲν ἤλασε δεξιὸν ὦμον
urn:cts:greekLit:tlg0012.tlg002.murray:18.96#Ἶρος, ὁ δʼ αὐχένʼ ἔλασσεν ὑπʼ οὔατος, ὀστέα δʼ εἴσω
urn:cts:greekLit:tlg0012.tlg002.murray:18.97#ἔθλασεν· αὐτίκα δʼ ἦλθε κατὰ στόμα φοίνιον αἷμα,
urn:cts:greekLit:tlg0012.tlg002.murray:18.98#κὰδ δʼ ἔπεσʼ ἐν κονίῃσι μακών, σὺν δʼ ἤλασʼ ὀδόντας
urn:cts:greekLit:tlg0012.tlg002.murray:18.99#λακτίζων ποσὶ γαῖαν· ἀτὰρ μνηστῆρες ἀγαυοὶ
urn:cts:greekLit:tlg0012.tlg002.murray:18.100#χεῖρας ἀνασχόμενοι γέλῳ ἔκθανον.  αὐτὰρ Ὀδυσσεὺς
urn:cts:greekLit:tlg0012.tlg002.murray:18.101#ἕλκε διὲκ προθύροιο λαβὼν ποδός, ὄφρʼ ἵκετʼ αὐλήν,
urn:cts:greekLit:tlg0012.tlg002.murray:18.102#αἰθούσης τε θύρας· καί μιν ποτὶ ἑρκίον αὐλῆς
urn:cts:greekLit:tlg0012.tlg002.murray:18.103#εἷσεν ἀνακλίνας· σκῆπτρον δέ οἱ ἔμβαλε χειρί,
urn:cts:greekLit:tlg0012.tlg002.murray:18.104#καί μιν φωνήσας ἔπεα πτερόεντα προσηύδα·
urn:cts:greekLit:tlg0012.tlg002.murray:18.105#ἐνταυθοῖ νῦν ἧσο σύας τε κύνας τʼ ἀπερύκων,
urn:cts:greekLit:tlg0012.tlg002.murray:18.106#μηδὲ σύ γε ξείνων καὶ πτωχῶν κοίρανος εἶναι
urn:cts:greekLit:tlg0012.tlg002.murray:18.107#λυγρὸς ἐών, μή πού τι κακὸν καὶ μεῖζον ἐπαύρῃ.
urn:cts:greekLit:tlg0012.tlg002.murray:18.108#ἦ ῥα καὶ ἀμφʼ ὤμοισιν ἀεικέα βάλλετο πήρην,
urn:cts:greekLit:tlg0012.tlg002.murray:18.109#πυκνὰ ῥωγαλέην· ἐν δὲ στρόφος ἦεν ἀορτήρ.
urn:cts:greekLit:tlg0012.tlg002.murray:18.110#ἂψ δʼ ὅ γʼ ἐπʼ οὐδὸν ἰὼν κατʼ ἄρʼ ἕζετο· τοὶ δʼ ἴσαν εἴσω
urn:cts:greekLit:tlg0012.tlg002.murray:18.111#ἡδὺ γελώοντες καὶ δεικανόωντʼ ἐπέεσσι·
urn:cts:greekLit:tlg0012.tlg002.murray:18.112#Ζεύς τοι δοίη, ξεῖνε, καὶ ἀθάνατοι θεοὶ ἄλλοι,
urn:cts:greekLit:tlg0012.tlg002.murray:18.113#ὅττι μάλιστʼ ἐθέλεις καί τοι φίλον ἔπλετο θυμῷ,
urn:cts:greekLit:tlg0012.tlg002.murray:18.114#ὃς τοῦτον τὸν ἄναλτον ἀλητεύειν ἀπέπαυσας
urn:cts:greekLit:tlg0012.tlg002.murray:18.115#ἐν δήμῳ· τάχα γάρ μιν ἀνάξομεν ἤπειρόνδε
urn:cts:greekLit:tlg0012.tlg002.murray:18.116#εἰς Ἔχετον βασιλῆα, βροτῶν δηλήμονα πάντων.
urn:cts:greekLit:tlg0012.tlg002.murray:18.117#ὣς ἄρʼ ἔφαν, χαῖρεν δὲ κλεηδόνι δῖος Ὀδυσσεύς.
urn:cts:greekLit:tlg0012.tlg002.murray:18.118#Ἀντίνοος δʼ ἄρα οἱ μεγάλην παρὰ γαστέρα θῆκεν,
urn:cts:greekLit:tlg0012.tlg002.murray:18.119#ἐμπλείην κνίσης τε καὶ αἵματος· Ἀμφίνομος δὲ
urn:cts:greekLit:tlg0012.tlg002.murray:18.120#ἄρτους ἐκ κανέοιο δύω παρέθηκεν ἀείρας
urn:cts:greekLit:tlg0012.tlg002.murray:18.121#καὶ δέπαϊ χρυσέῳ δειδίσκετο, φώνησέν τε·
urn:cts:greekLit:tlg0012.tlg002.murray:18.122#χαῖρε, πάτερ ὦ ξεῖνε, γένοιτό τοι ἔς περ ὀπίσσω
urn:cts:greekLit:tlg0012.tlg002.murray:18.123#ὄλβος· ἀτὰρ μὲν νῦν γε κακοῖς ἔχεαι πολέεσσι.
urn:cts:greekLit:tlg0012.tlg002.murray:18.124#τὸν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:18.125#Ἀμφίνομʼ,  ἦ μάλα μοι δοκέεις πεπνυμένος εἶναι·
urn:cts:greekLit:tlg0012.tlg002.murray:18.126#τοίου γὰρ καὶ πατρός, ἐπεὶ κλέος ἐσθλὸν ἄκουον,
urn:cts:greekLit:tlg0012.tlg002.murray:18.127#Νῖσον Δουλιχιῆα ἐΰν τʼ ἔμεν ἀφνειόν τε·
urn:cts:greekLit:tlg0012.tlg002.murray:18.128#τοῦ σʼ ἔκ φασι γενέσθαι, ἐπητῇ δʼ ἀνδρὶ ἔοικας.
urn:cts:greekLit:tlg0012.tlg002.murray:18.129#τοὔνεκά τοι ἐρέω, σὺ δὲ σύνθεο καί μευ ἄκουσον·
urn:cts:greekLit:tlg0012.tlg002.murray:18.130#οὐδὲν ἀκιδνότερον γαῖα τρέφει ἀνθρώποιο,
urn:cts:greekLit:tlg0012.tlg002.murray:18.131#πάντων ὅσσα τε γαῖαν ἔπι πνείει τε καὶ ἕρπει.
urn:cts:greekLit:tlg0012.tlg002.murray:18.132#οὐ μὲν γάρ ποτέ φησι κακὸν πείσεσθαι ὀπίσσω,
urn:cts:greekLit:tlg0012.tlg002.murray:18.133#ὄφρʼ ἀρετὴν παρέχωσι θεοὶ καὶ γούνατʼ ὀρώρῃ·
urn:cts:greekLit:tlg0012.tlg002.murray:18.134#ἀλλʼ ὅτε δὴ καὶ λυγρὰ θεοὶ μάκαρες τελέσωσι,
urn:cts:greekLit:tlg0012.tlg002.murray:18.135#καὶ τὰ φέρει ἀεκαζόμενος τετληότι θυμῷ·
urn:cts:greekLit:tlg0012.tlg002.murray:18.136#τοῖος γὰρ νόος ἐστὶν ἐπιχθονίων ἀνθρώπων
urn:cts:greekLit:tlg0012.tlg002.murray:18.137#οἷον ἐπʼ ἦμαρ ἄγησι πατὴρ ἀνδρῶν τε θεῶν τε.
urn:cts:greekLit:tlg0012.tlg002.murray:18.138#καὶ γὰρ ἐγώ ποτʼ ἔμελλον ἐν ἀνδράσιν ὄλβιος εἶναι,
urn:cts:greekLit:tlg0012.tlg002.murray:18.139#πολλὰ δʼ ἀτάσθαλʼ ἔρεξα βίῃ καὶ κάρτεϊ εἴκων,
urn:cts:greekLit:tlg0012.tlg002.murray:18.140#πατρί τʼ ἐμῷ πίσυνος καὶ ἐμοῖσι κασιγνήτοισι.
urn:cts:greekLit:tlg0012.tlg002.murray:18.141#τῷ μή τίς ποτε πάμπαν ἀνὴρ ἀθεμίστιος εἴη,
urn:cts:greekLit:tlg0012.tlg002.murray:18.142#ἀλλʼ ὅ γε σιγῇ δῶρα θεῶν ἔχοι, ὅττι διδοῖεν.
urn:cts:greekLit:tlg0012.tlg002.murray:18.143#οἷʼ ὁρόω μνηστῆρας ἀτάσθαλα μηχανόωντας,
urn:cts:greekLit:tlg0012.tlg002.murray:18.144#κτήματα κείροντας καὶ ἀτιμάζοντας ἄκοιτιν
urn:cts:greekLit:tlg0012.tlg002.murray:18.145#ἀνδρός,  ὃν οὐκέτι φημὶ φίλων καὶ πατρίδος αἴης
urn:cts:greekLit:tlg0012.tlg002.murray:18.146#δηρὸν ἀπέσσεσθαι· μάλα δὲ σχεδόν. ἀλλά σε δαίμων
urn:cts:greekLit:tlg0012.tlg002.murray:18.147#οἴκαδʼ ὑπεξαγάγοι, μηδʼ ἀντιάσειας ἐκείνῳ,
urn:cts:greekLit:tlg0012.tlg002.murray:18.148#ὁππότε νοστήσειε φίλην ἐς πατρίδα γαῖαν·
urn:cts:greekLit:tlg0012.tlg002.murray:18.149#οὐ γὰρ ἀναιμωτί γε διακρινέεσθαι ὀΐω
urn:cts:greekLit:tlg0012.tlg002.murray:18.150#μνηστῆρας καὶ κεῖνον,  ἐπεί κε μέλαθρον ὑπέλθῃ.
urn:cts:greekLit:tlg0012.tlg002.murray:18.151#ὣς φάτο, καὶ σπείσας ἔπιεν μελιηδέα οἶνον,
urn:cts:greekLit:tlg0012.tlg002.murray:18.152#ἂψ δʼ ἐν χερσὶν ἔθηκε δέπας κοσμήτορι λαῶν.
urn:cts:greekLit:tlg0012.tlg002.murray:18.153#αὐτὰρ ὁ βῆ διὰ δῶμα φίλον τετιημένος ἦτορ,
urn:cts:greekLit:tlg0012.tlg002.murray:18.154#νευστάζων κεφαλῇ· δὴ γὰρ κακὸν ὄσσετο θυμός.
urn:cts:greekLit:tlg0012.tlg002.murray:18.155#ἀλλʼ οὐδʼ ὣς φύγε κῆρα· πέδησε δὲ καὶ τὸν Ἀθήνη
urn:cts:greekLit:tlg0012.tlg002.murray:18.156#Τηλεμάχου ὑπὸ χερσὶ καὶ ἔγχεϊ ἶφι δαμῆναι.
urn:cts:greekLit:tlg0012.tlg002.murray:18.157#ἂψ δʼ αὖτις κατʼ ἄρʼ ἕζετʼ ἐπὶ θρόνου ἔνθεν ἀνέστη.
urn:cts:greekLit:tlg0012.tlg002.murray:18.158#τῇ δʼ ἄρʼ ἐπὶ φρεσὶ θῆκε θεὰ γλαυκῶπις Ἀθήνη,
urn:cts:greekLit:tlg0012.tlg002.murray:18.159#κούρῃ Ἰκαρίοιο, περίφρονι Πηνελοπείῃ,
urn:cts:greekLit:tlg0012.tlg002.murray:18.160#μνηστήρεσσι φανῆναι,  ὅπως πετάσειε μάλιστα
urn:cts:greekLit:tlg0012.tlg002.murray:18.161#θυμὸν μνηστήρων ἰδὲ τιμήεσσα γένοιτο
urn:cts:greekLit:tlg0012.tlg002.murray:18.162#μᾶλλον πρὸς πόσιός τε καὶ υἱέος ἢ πάρος ἦεν.
urn:cts:greekLit:tlg0012.tlg002.murray:18.163#ἀχρεῖον δʼ ἐγέλασσεν ἔπος τʼ ἔφατʼ ἔκ τʼ ὀνόμαζεν·
urn:cts:greekLit:tlg0012.tlg002.murray:18.164#Εὐρυνόμη, θυμός μοι ἐέλδεται, οὔ τι πάρος γε,
urn:cts:greekLit:tlg0012.tlg002.murray:18.165#μνηστήρεσσι φανῆναι,  ἀπεχθομένοισί περ ἔμπης·
urn:cts:greekLit:tlg0012.tlg002.murray:18.166#παιδὶ δέ κεν εἴποιμι ἔπος, τό κε κέρδιον εἴη,
urn:cts:greekLit:tlg0012.tlg002.murray:18.167#μὴ πάντα μνηστῆρσιν ὑπερφιάλοισιν ὁμιλεῖν,
urn:cts:greekLit:tlg0012.tlg002.murray:18.168#οἵ τʼ εὖ μὲν βάζουσι, κακῶς δʼ ὄπιθεν φρονέουσι.
urn:cts:greekLit:tlg0012.tlg002.murray:18.169#τὴν δʼ αὖτʼ Εὐρυνόμη ταμίη πρὸς μῦθον ἔειπεν·
urn:cts:greekLit:tlg0012.tlg002.murray:18.170#ναὶ δὴ ταῦτά γε πάντα,  τέκος, κατὰ μοῖραν ἔειπες.
urn:cts:greekLit:tlg0012.tlg002.murray:18.171#ἀλλʼ ἴθι καὶ σῷ παιδὶ ἔπος φάο μηδʼ ἐπίκευθε,
urn:cts:greekLit:tlg0012.tlg002.murray:18.172#χρῶτʼ ἀπονιψαμένη καὶ ἐπιχρίσασα παρειάς·
urn:cts:greekLit:tlg0012.tlg002.murray:18.173#μηδʼ οὕτω δακρύοισι πεφυρμένη ἀμφὶ πρόσωπα
urn:cts:greekLit:tlg0012.tlg002.murray:18.174#ἔρχευ, ἐπεὶ κάκιον πενθήμεναι ἄκριτον αἰεί.
urn:cts:greekLit:tlg0012.tlg002.murray:18.175#ἤδη μὲν γάρ τοι παῖς τηλίκος,  ὃν σὺ μάλιστα
urn:cts:greekLit:tlg0012.tlg002.murray:18.176#ἠρῶ ἀθανάτοισι γενειήσαντα ἰδέσθαι.
urn:cts:greekLit:tlg0012.tlg002.murray:18.177#τὴν δʼ αὖτε προσέειπε περίφρων Πηνελόπεια·
urn:cts:greekLit:tlg0012.tlg002.murray:18.178#Εὐρυνόμη, μὴ ταῦτα παραύδα, κηδομένη περ,
urn:cts:greekLit:tlg0012.tlg002.murray:18.179#χρῶτʼ ἀπονίπτεσθαι καὶ ἐπιχρίεσθαι ἀλοιφῇ·
urn:cts:greekLit:tlg0012.tlg002.murray:18.180#ἀγλαΐην γὰρ ἐμοί γε θεοί,  τοὶ Ὄλυμπον ἔχουσιν,
urn:cts:greekLit:tlg0012.tlg002.murray:18.181#ὤλεσαν, ἐξ οὗ κεῖνος ἔβη κοίλῃς ἐνὶ νηυσίν.
urn:cts:greekLit:tlg0012.tlg002.murray:18.182#ἀλλά μοι Αὐτονόην τε καὶ Ἱπποδάμειαν ἄνωχθι
urn:cts:greekLit:tlg0012.tlg002.murray:18.183#ἐλθέμεν, ὄφρα κέ μοι παρστήετον ἐν μεγάροισιν·
urn:cts:greekLit:tlg0012.tlg002.murray:18.184#οἴη δʼ οὐκ εἴσειμι μετʼ ἀνέρας· αἰδέομαι γάρ.
urn:cts:greekLit:tlg0012.tlg002.murray:18.185#ὣς ἄρʼ ἔφη,  γρηῢς δὲ διὲκ μεγάροιο βεβήκει
urn:cts:greekLit:tlg0012.tlg002.murray:18.186#ἀγγελέουσα γυναιξὶ καὶ ὀτρυνέουσα νέεσθαι.
urn:cts:greekLit:tlg0012.tlg002.murray:18.187#ἔνθʼ αὖτʼ ἄλλʼ ἐνόησε θεὰ γλαυκῶπις Ἀθήνη·
urn:cts:greekLit:tlg0012.tlg002.murray:18.188#κούρῃ Ἰκαρίοιο κατὰ γλυκὺν ὕπνον ἔχευεν,
urn:cts:greekLit:tlg0012.tlg002.murray:18.189#εὗδε δʼ ἀνακλινθεῖσα, λύθεν δέ οἱ ἅψεα πάντα
urn:cts:greekLit:tlg0012.tlg002.murray:18.190#αὐτοῦ ἐνὶ κλιντῆρι· τέως δʼ ἄρα δῖα θεάων
urn:cts:greekLit:tlg0012.tlg002.murray:18.191#ἄμβροτα δῶρα δίδου, ἵνα μιν θησαίατʼ Ἀχαιοί.
urn:cts:greekLit:tlg0012.tlg002.murray:18.192#κάλλεϊ μέν οἱ πρῶτα προσώπατα καλὰ κάθηρεν
urn:cts:greekLit:tlg0012.tlg002.murray:18.193#ἀμβροσίῳ, οἵῳ περ ἐϋστέφανος Κυθέρεια
urn:cts:greekLit:tlg0012.tlg002.murray:18.194#χρίεται, εὖτʼ ἂν ἴῃ Χαρίτων χορὸν ἱμερόεντα·
urn:cts:greekLit:tlg0012.tlg002.murray:18.195#καί μιν μακροτέρην καὶ πάσσονα θῆκεν ἰδέσθαι,
urn:cts:greekLit:tlg0012.tlg002.murray:18.196#λευκοτέρην δʼ ἄρα μιν θῆκε πριστοῦ ἐλέφαντος.
urn:cts:greekLit:tlg0012.tlg002.murray:18.197#ἡ μὲν ἄρʼ ὣς ἔρξασʼ ἀπεβήσετο δῖα θεάων,
urn:cts:greekLit:tlg0012.tlg002.murray:18.198#ἦλθον δʼ ἀμφίπολοι λευκώλενοι ἐκ μεγάροιο
urn:cts:greekLit:tlg0012.tlg002.murray:18.199#φθόγγῳ ἐπερχόμεναι· τὴν δὲ γλυκὺς ὕπνος ἀνῆκε,
urn:cts:greekLit:tlg0012.tlg002.murray:18.200#καί ῥʼ ἀπομόρξατο χερσὶ παρειὰς φώνησέν τε·
urn:cts:greekLit:tlg0012.tlg002.murray:18.201#ἦ με μάλʼ αἰνοπαθῆ μαλακὸν περὶ κῶμʼ ἐκάλυψεν.
urn:cts:greekLit:tlg0012.tlg002.murray:18.202#αἴθε μοι ὣς μαλακὸν θάνατον πόροι Ἄρτεμις ἁγνὴ
urn:cts:greekLit:tlg0012.tlg002.murray:18.203#αὐτίκα νῦν, ἵνα μηκέτʼ ὀδυρομένη κατὰ θυμὸν
urn:cts:greekLit:tlg0012.tlg002.murray:18.204#αἰῶνα φθινύθω, πόσιος ποθέουσα φίλοιο
urn:cts:greekLit:tlg0012.tlg002.murray:18.205#παντοίην ἀρετήν,  ἐπεὶ ἔξοχος ἦεν Ἀχαιῶν.
urn:cts:greekLit:tlg0012.tlg002.murray:18.206#ὣς φαμένη κατέβαινʼ ὑπερώϊα σιγαλόεντα,
urn:cts:greekLit:tlg0012.tlg002.murray:18.207#οὐκ οἴη· ἅμα τῇ γε καὶ ἀμφίπολοι δύʼ ἕποντο.
urn:cts:greekLit:tlg0012.tlg002.murray:18.208#ἡ δʼ ὅτε δὴ μνηστῆρας ἀφίκετο δῖα γυναικῶν,
urn:cts:greekLit:tlg0012.tlg002.murray:18.209#στῆ ῥα παρὰ σταθμὸν τέγεος πύκα ποιητοῖο,
urn:cts:greekLit:tlg0012.tlg002.murray:18.210#ἄντα παρειάων σχομένη λιπαρὰ κρήδεμνα·
urn:cts:greekLit:tlg0012.tlg002.murray:18.211#ἀμφίπολος δʼ ἄρα οἱ κεδνὴ ἑκάτερθε παρέστη.
urn:cts:greekLit:tlg0012.tlg002.murray:18.212#τῶν δʼ αὐτοῦ λύτο γούνατʼ, ἔρῳ δʼ ἄρα θυμὸν ἔθελχθεν,
urn:cts:greekLit:tlg0012.tlg002.murray:18.213#πάντες δʼ ἠρήσαντο παραὶ λεχέεσσι κλιθῆναι.
urn:cts:greekLit:tlg0012.tlg002.murray:18.214#ἡ δʼ αὖ Τηλέμαχον προσεφώνεεν, ὃν φίλον υἱόν·
urn:cts:greekLit:tlg0012.tlg002.murray:18.215#Τηλέμαχʼ,  οὐκέτι τοι φρένες ἔμπεδοι οὐδὲ νόημα·
urn:cts:greekLit:tlg0012.tlg002.murray:18.216#παῖς ἔτʼ ἐὼν καὶ μᾶλλον ἐνὶ φρεσὶ κέρδεʼ ἐνώμας·
urn:cts:greekLit:tlg0012.tlg002.murray:18.217#νῦν δʼ, ὅτε δὴ μέγας ἐσσὶ καὶ ἥβης μέτρον ἱκάνεις,
urn:cts:greekLit:tlg0012.tlg002.murray:18.218#καί κέν τις φαίη γόνον ἔμμεναι ὀλβίου ἀνδρός,
urn:cts:greekLit:tlg0012.tlg002.murray:18.219#ἐς μέγεθος καὶ κάλλος ὁρώμενος, ἀλλότριος φώς,
urn:cts:greekLit:tlg0012.tlg002.murray:18.220#οὐκέτι τοι φρένες εἰσὶν ἐναίσιμοι οὐδὲ νόημα.
urn:cts:greekLit:tlg0012.tlg002.murray:18.221#οἷον δὴ τόδε ἔργον ἐνὶ μεγάροισιν ἐτύχθη,
urn:cts:greekLit:tlg0012.tlg002.murray:18.222#ὃς τὸν ξεῖνον ἔασας ἀεικισθήμεναι οὕτως.
urn:cts:greekLit:tlg0012.tlg002.murray:18.223#πῶς νῦν, εἴ τι ξεῖνος ἐν ἡμετέροισι δόμοισιν
urn:cts:greekLit:tlg0012.tlg002.murray:18.224#ἥμενος ὧδε πάθοι ῥυστακτύος ἐξ ἀλεγεινῆς;
urn:cts:greekLit:tlg0012.tlg002.murray:18.225#σοί κʼ αἶσχος λώβη τε μετʼ ἀνθρώποισι πέλοιτο.
urn:cts:greekLit:tlg0012.tlg002.murray:18.226#τὴν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:18.227#μῆτερ ἐμή, τὸ μὲν οὔ σε νεμεσσῶμαι κεχολῶσθαι·
urn:cts:greekLit:tlg0012.tlg002.murray:18.228#αὐτὰρ ἐγὼ θυμῷ νοέω καὶ οἶδα ἕκαστα,
urn:cts:greekLit:tlg0012.tlg002.murray:18.229#ἐσθλά τε καὶ τὰ χέρεια· πάρος δʼ ἔτι νήπιος ἦα.
urn:cts:greekLit:tlg0012.tlg002.murray:18.230#ἀλλά τοι οὐ δύναμαι πεπνυμένα πάντα νοῆσαι·
urn:cts:greekLit:tlg0012.tlg002.murray:18.231#ἐκ γάρ με πλήσσουσι παρήμενοι ἄλλοθεν ἄλλος
urn:cts:greekLit:tlg0012.tlg002.murray:18.232#οἵδε κακὰ φρονέοντες, ἐμοὶ δʼ οὐκ εἰσὶν ἀρωγοί.
urn:cts:greekLit:tlg0012.tlg002.murray:18.233#οὐ μέν τοι ξείνου γε καὶ Ἴρου μῶλος ἐτύχθη
urn:cts:greekLit:tlg0012.tlg002.murray:18.234#μνηστήρων ἰότητι, βίῃ δʼ ὅ γε φέρτερος ἦεν.
urn:cts:greekLit:tlg0012.tlg002.murray:18.235#αἲ γάρ,  Ζεῦ τε πάτερ καὶ Ἀθηναίη καὶ Ἄπολλον,
urn:cts:greekLit:tlg0012.tlg002.murray:18.236#οὕτω νῦν μνηστῆρες ἐν ἡμετέροισι δόμοισι
urn:cts:greekLit:tlg0012.tlg002.murray:18.237#νεύοιεν κεφαλὰς δεδμημένοι, οἱ μὲν ἐν αὐλῇ,
urn:cts:greekLit:tlg0012.tlg002.murray:18.238#οἱ δʼ ἔντοσθε δόμοιο, λελῦτο δὲ γυῖα ἑκάστου,
urn:cts:greekLit:tlg0012.tlg002.murray:18.239#ὡς νῦν Ἶρος κεῖνος ἐπʼ αὐλείῃσι θύρῃσιν
urn:cts:greekLit:tlg0012.tlg002.murray:18.240#ἧσται νευστάζων κεφαλῇ,  μεθύοντι ἐοικώς,
urn:cts:greekLit:tlg0012.tlg002.murray:18.241#οὐδʼ ὀρθὸς στῆναι δύναται ποσὶν οὐδὲ νέεσθαι
urn:cts:greekLit:tlg0012.tlg002.murray:18.242#οἴκαδʼ, ὅπη οἱ νόστος, ἐπεὶ φίλα γυῖα λέλυνται.
urn:cts:greekLit:tlg0012.tlg002.murray:18.243#ὣς οἱ μὲν τοιαῦτα πρὸς ἀλλήλους ἀγόρευον·
urn:cts:greekLit:tlg0012.tlg002.murray:18.244#Εὐρύμαχος δʼ ἐπέεσσι προσηύδα Πηνελόπειαν·
urn:cts:greekLit:tlg0012.tlg002.murray:18.245#κούρη Ἰκαρίοιο,  περίφρον Πηνελόπεια,
urn:cts:greekLit:tlg0012.tlg002.murray:18.246#εἰ πάντες σε ἴδοιεν ἀνʼ Ἴασον Ἄργος Ἀχαιοί,
urn:cts:greekLit:tlg0012.tlg002.murray:18.247#πλέονές κε μνηστῆρες ἐν ὑμετέροισι δόμοισιν
urn:cts:greekLit:tlg0012.tlg002.murray:18.248#ἠῶθεν δαινύατʼ, ἐπεὶ περίεσσι γυναικῶν
urn:cts:greekLit:tlg0012.tlg002.murray:18.249#εἶδός τε μέγεθός τε ἰδὲ φρένας ἔνδον ἐΐσας.
urn:cts:greekLit:tlg0012.tlg002.murray:18.250#τὸν δʼ ἠμείβετʼ ἔπειτα περίφρων Πηνελόπεια·
urn:cts:greekLit:tlg0012.tlg002.murray:18.251#Εὐρύμαχʼ, ἦ τοι ἐμὴν ἀρετὴν εἶδός τε δέμας τε
urn:cts:greekLit:tlg0012.tlg002.murray:18.252#ὤλεσαν ἀθάνατοι, ὅτε Ἴλιον εἰσανέβαινον
urn:cts:greekLit:tlg0012.tlg002.murray:18.253#Ἀργεῖοι, μετὰ τοῖσι δʼ ἐμὸς πόσις ᾖεν Ὀδυσσεύς.
urn:cts:greekLit:tlg0012.tlg002.murray:18.254#εἰ κεῖνός γʼ ἐλθὼν τὸν ἐμὸν βίον ἀμφιπολεύοι,
urn:cts:greekLit:tlg0012.tlg002.murray:18.255#μεῖζόν κε κλέος εἴη ἐμὸν καὶ κάλλιον οὕτως.
urn:cts:greekLit:tlg0012.tlg002.murray:18.256#νῦν δʼ ἄχομαι· τόσα γάρ μοι ἐπέσσευεν κακὰ δαίμων.
urn:cts:greekLit:tlg0012.tlg002.murray:18.257#ἦ μὲν δὴ ὅτε τʼ ᾖε λιπὼν κάτα πατρίδα γαῖαν,
urn:cts:greekLit:tlg0012.tlg002.murray:18.258#δεξιτερὴν ἐπὶ καρπῷ ἑλὼν ἐμὲ χεῖρα προσηύδα·
urn:cts:greekLit:tlg0012.tlg002.murray:18.259#ὦ γύναι, οὐ γὰρ ὀΐω ἐϋκνήμιδας Ἀχαιοὺς
urn:cts:greekLit:tlg0012.tlg002.murray:18.260#ἐκ Τροίης εὖ πάντας ἀπήμονας ἀπονέεσθαι·
urn:cts:greekLit:tlg0012.tlg002.murray:18.261#καὶ γὰρ Τρῶάς φασι μαχητὰς ἔμμεναι ἄνδρας,
urn:cts:greekLit:tlg0012.tlg002.murray:18.262#ἠμὲν ἀκοντιστὰς ἠδὲ ῥυτῆρας ὀϊστῶν
urn:cts:greekLit:tlg0012.tlg002.murray:18.263#ἵππων τʼ ὠκυπόδων ἐπιβήτορας, οἵ κε τάχιστα
urn:cts:greekLit:tlg0012.tlg002.murray:18.264#ἔκριναν μέγα νεῖκος ὁμοιΐου πολέμοιο.
urn:cts:greekLit:tlg0012.tlg002.murray:18.265#τῷ οὐκ οἶδʼ ἤ κέν μʼ ἀνέσει θεός,  ἦ κεν ἁλώω
urn:cts:greekLit:tlg0012.tlg002.murray:18.266#αὐτοῦ ἐνὶ Τροίῃ· σοὶ δʼ ἐνθάδε πάντα μελόντων.
urn:cts:greekLit:tlg0012.tlg002.murray:18.267#μεμνῆσθαι πατρὸς καὶ μητέρος ἐν μεγάροισιν
urn:cts:greekLit:tlg0012.tlg002.murray:18.268#ὡς νῦν, ἢ ἔτι μᾶλλον ἐμεῦ ἀπονόσφιν ἐόντος·
urn:cts:greekLit:tlg0012.tlg002.murray:18.269#αὐτὰρ ἐπὴν δὴ παῖδα γενειήσαντα ἴδηαι,
urn:cts:greekLit:tlg0012.tlg002.murray:18.270#γήμασθʼ ᾧ κʼ ἐθέλῃσθα,  τεὸν κατὰ δῶμα λιποῦσα.
urn:cts:greekLit:tlg0012.tlg002.murray:18.271#κεῖνος τὼς ἀγόρευε· τὰ δὴ νῦν πάντα τελεῖται.
urn:cts:greekLit:tlg0012.tlg002.murray:18.272#νὺξ δʼ ἔσται ὅτε δὴ στυγερὸς γάμος ἀντιβολήσει
urn:cts:greekLit:tlg0012.tlg002.murray:18.273#οὐλομένης ἐμέθεν, τῆς τε Ζεὺς ὄλβον ἀπηύρα.
urn:cts:greekLit:tlg0012.tlg002.murray:18.274#ἀλλὰ τόδʼ αἰνὸν ἄχος κραδίην καὶ θυμὸν ἱκάνει·
urn:cts:greekLit:tlg0012.tlg002.murray:18.275#μνηστήρων οὐχ ἥδε δίκη τὸ πάροιθε τέτυκτο·
urn:cts:greekLit:tlg0012.tlg002.murray:18.276#οἵ τʼ ἀγαθήν τε γυναῖκα καὶ ἀφνειοῖο θύγατρα
urn:cts:greekLit:tlg0012.tlg002.murray:18.277#μνηστεύειν ἐθέλωσι καὶ ἀλλήλοις ἐρίσωσιν,
urn:cts:greekLit:tlg0012.tlg002.murray:18.278#αὐτοὶ τοί γʼ ἀπάγουσι βόας καὶ ἴφια μῆλα,
urn:cts:greekLit:tlg0012.tlg002.murray:18.279#κούρης δαῖτα φίλοισι, καὶ ἀγλαὰ δῶρα διδοῦσιν·
urn:cts:greekLit:tlg0012.tlg002.murray:18.280#ἀλλʼ οὐκ ἀλλότριον βίοτον νήποινον ἔδουσιν.
urn:cts:greekLit:tlg0012.tlg002.murray:18.281#ὣς φάτο, γήθησεν δὲ πολύτλας δῖος Ὀδυσσεύς,
urn:cts:greekLit:tlg0012.tlg002.murray:18.282#οὕνεκα τῶν μὲν δῶρα παρέλκετο, θέλγε δὲ θυμὸν
urn:cts:greekLit:tlg0012.tlg002.murray:18.283#μειλιχίοις ἐπέεσσι, νόος δέ οἱ ἄλλα μενοίνα.
urn:cts:greekLit:tlg0012.tlg002.murray:18.284#τὴν δʼ αὖτʼ Ἀντίνοος προσέφη, Εὐπείθεος υἱός,
urn:cts:greekLit:tlg0012.tlg002.murray:18.285#κούρη Ἰκαρίοιο,  περίφρον Πηνελόπεια,
urn:cts:greekLit:tlg0012.tlg002.murray:18.286#δῶρα μὲν ὅς κʼ ἐθέλῃσιν Ἀχαιῶν ἐνθάδʼ ἐνεῖκαι,
urn:cts:greekLit:tlg0012.tlg002.murray:18.287#δέξασθʼ. οὐ γὰρ καλὸν ἀνήνασθαι δόσιν ἐστίν·
urn:cts:greekLit:tlg0012.tlg002.murray:18.288#ἡμεῖς δʼ οὔτʼ ἐπὶ ἔργα πάρος γʼ ἴμεν οὔτε πῃ ἄλλῃ,
urn:cts:greekLit:tlg0012.tlg002.murray:18.289#πρίν γέ σε τῷ γήμασθαι Ἀχαιῶν ὅς τις ἄριστος.
urn:cts:greekLit:tlg0012.tlg002.murray:18.290#ὣς ἔφατʼ Ἀντίνοος,  τοῖσιν δʼ ἐπιήνδανε μῦθος·
urn:cts:greekLit:tlg0012.tlg002.murray:18.291#δῶρα δʼ ἄρʼ οἰσέμεναι πρόεσαν κήρυκα ἕκαστος.
urn:cts:greekLit:tlg0012.tlg002.murray:18.292#Ἀντινόῳ μὲν ἔνεικε μέγαν περικαλλέα πέπλον,
urn:cts:greekLit:tlg0012.tlg002.murray:18.293#ποικίλον· ἐν δʼ ἀρʼ ἔσαν περόναι δυοκαίδεκα πᾶσαι
urn:cts:greekLit:tlg0012.tlg002.murray:18.294#χρύσειαι, κληῗσιν ἐϋγνάμπτοις ἀραρυῖαι.
urn:cts:greekLit:tlg0012.tlg002.murray:18.295#ὅρμον δʼ Εὐρυμάχῳ πολυδαίδαλον αὐτίκʼ ἔνεικε.
urn:cts:greekLit:tlg0012.tlg002.murray:18.296#χρύσεον, ἠλέκτροισιν ἐερμένον ἠέλιον ὥς.
urn:cts:greekLit:tlg0012.tlg002.murray:18.297#ἕρματα δʼ Εὐρυδάμαντι δύω θεράποντες ἔνεικαν,
urn:cts:greekLit:tlg0012.tlg002.murray:18.298#τρίγληνα μορόεντα· χάρις δʼ ἀπελάμπετο πολλή.
urn:cts:greekLit:tlg0012.tlg002.murray:18.299#ἐκ δʼ ἄρα Πεισάνδροιο Πολυκτορίδαο ἄνακτος
urn:cts:greekLit:tlg0012.tlg002.murray:18.300#ἴσθμιον ἤνεικεν θεράπων,  περικαλλὲς ἄγαλμα.
urn:cts:greekLit:tlg0012.tlg002.murray:18.301#ἄλλο δʼ ἄρʼ ἄλλος δῶρον Ἀχαιῶν καλὸν ἔνεικεν.
urn:cts:greekLit:tlg0012.tlg002.murray:18.302#ἡ μὲν ἔπειτʼ ἀνέβαινʼ ὑπερώϊα δῖα γυναικῶν,
urn:cts:greekLit:tlg0012.tlg002.murray:18.303#τῇ δʼ ἄρʼ ἅμʼ ἀμφίπολοι ἔφερον περικαλλέα δῶρα
urn:cts:greekLit:tlg0012.tlg002.murray:18.304#οἱ δʼ εἰς ὀρχηστύν τε καὶ ἱμερόεσσαν ἀοιδὴν
urn:cts:greekLit:tlg0012.tlg002.murray:18.305#τρεψάμενοι τέρποντο,  μένον δʼ ἐπὶ ἕσπερον ἐλθεῖν.
urn:cts:greekLit:tlg0012.tlg002.murray:18.306#τοῖσι δὲ τερπομένοισι μέλας ἐπὶ ἕσπερος ἦλθεν.
urn:cts:greekLit:tlg0012.tlg002.murray:18.307#αὐτίκα λαμπτῆρας τρεῖς ἵστασαν ἐν μεγάροισιν,
urn:cts:greekLit:tlg0012.tlg002.murray:18.308#ὄφρα φαείνοιεν· περὶ δὲ ξύλα κάγκανα θῆκαν,
urn:cts:greekLit:tlg0012.tlg002.murray:18.309#αὖα πάλαι, περίκηλα, νέον κεκεασμένα χαλκῷ,
urn:cts:greekLit:tlg0012.tlg002.murray:18.310#καὶ δαΐδας μετέμισγον· ἀμοιβηδὶς δʼ ἀνέφαινον
urn:cts:greekLit:tlg0012.tlg002.murray:18.311#δμῳαὶ Ὀδυσσῆος ταλασίφρονος. αὐτὰρ ὁ τῇσιν
urn:cts:greekLit:tlg0012.tlg002.murray:18.312#αὐτὸς διογενῆς μετέφη πολύμητις Ὀδυσσεύς·
urn:cts:greekLit:tlg0012.tlg002.murray:18.313#δμῳαὶ Ὀδυσσῆος, δὴν οἰχομένοιο ἄνακτος,
urn:cts:greekLit:tlg0012.tlg002.murray:18.314#ἔρχεσθε πρὸς δώμαθʼ, ἵνʼ αἰδοίη βασίλεια·
urn:cts:greekLit:tlg0012.tlg002.murray:18.315#τῇ δὲ παρʼ ἠλάκατα στροφαλίζετε,  τέρπετε δʼ αὐτὴν
urn:cts:greekLit:tlg0012.tlg002.murray:18.316#ἥμεναι ἐν μεγάρῳ, ἢ εἴρια πείκετε χερσίν·
urn:cts:greekLit:tlg0012.tlg002.murray:18.317#αὐτὰρ ἐγὼ τούτοισι φάος πάντεσσι παρέξω.
urn:cts:greekLit:tlg0012.tlg002.murray:18.318#ἤν περ γάρ κʼ ἐθέλωσιν ἐΰθρονον Ἠῶ μίμνειν,
urn:cts:greekLit:tlg0012.tlg002.murray:18.319#οὔ τί με νικήσουσι· πολυτλήμων δὲ μάλʼ εἰμί.
urn:cts:greekLit:tlg0012.tlg002.murray:18.320#ὣς ἔφαθʼ,  αἱ δʼ ἐγέλασσαν, ἐς ἀλλήλας δὲ ἴδοντο.
urn:cts:greekLit:tlg0012.tlg002.murray:18.321#τὸν δʼ αἰσχρῶς ἐνένιπε Μελανθὼ καλλιπάρῃος,
urn:cts:greekLit:tlg0012.tlg002.murray:18.322#τὴν Δολίος μὲν ἔτικτε, κόμισσε δὲ Πηνελόπεια,
urn:cts:greekLit:tlg0012.tlg002.murray:18.323#παῖδα δὲ ὣς ἀτίταλλε, δίδου δʼ ἄρʼ ἀθύρματα θυμῷ·
urn:cts:greekLit:tlg0012.tlg002.murray:18.324#ἀλλʼ οὐδʼ ὣς ἔχε πένθος ἐνὶ φρεσὶ Πηνελοπείης,
urn:cts:greekLit:tlg0012.tlg002.murray:18.325#ἀλλʼ ἥ γʼ Εὐρυμάχῳ μισγέσκετο καὶ φιλέεσκεν.
urn:cts:greekLit:tlg0012.tlg002.murray:18.326#ἥ ῥʼ Ὀδυσῆʼ ἐνένιπεν ὀνειδείοις ἐπέεσσιν·
urn:cts:greekLit:tlg0012.tlg002.murray:18.327#ξεῖνε τάλαν, σύ γέ τις φρένας ἐκπεπαταγμένος ἐσσί,
urn:cts:greekLit:tlg0012.tlg002.murray:18.328#οὐδʼ ἐθέλεις εὕδειν χαλκήϊον ἐς δόμον ἐλθών,
urn:cts:greekLit:tlg0012.tlg002.murray:18.329#ἠέ που ἐς λέσχην, ἀλλʼ ἐνθάδε πόλλʼ ἀγορεύεις,
urn:cts:greekLit:tlg0012.tlg002.murray:18.330#θαρσαλέως πολλοῖσι μετʼ ἀνδράσιν,  οὐδέ τι θυμῷ
urn:cts:greekLit:tlg0012.tlg002.murray:18.331#ταρβεῖς· ἦ ῥά σε οἶνος ἔχει φρένας, ἤ νύ τοι αἰεὶ
urn:cts:greekLit:tlg0012.tlg002.murray:18.332#τοιοῦτος νόος ἐστίν· ὃ καὶ μεταμώνια βάζεις.
urn:cts:greekLit:tlg0012.tlg002.murray:18.333#ἦ ἀλύεις, ὅτι Ἶρον ἐνίκησας τὸν ἀλήτην;
urn:cts:greekLit:tlg0012.tlg002.murray:18.334#μή τίς τοι τάχα Ἴρου ἀμείνων ἄλλος ἀναστῇ,
urn:cts:greekLit:tlg0012.tlg002.murray:18.335#ὅς τίς σʼ ἀμφὶ κάρη κεκοπὼς χερσὶ στιβαρῇσι
urn:cts:greekLit:tlg0012.tlg002.murray:18.336#δώματος ἐκπέμψῃσι, φορύξας αἵματι πολλῷ.
urn:cts:greekLit:tlg0012.tlg002.murray:18.337#τὴν δʼ ἄρʼ ὑπόδρα ἰδὼν προσέφη πολύμητις Ὀδυσσεύς·
urn:cts:greekLit:tlg0012.tlg002.murray:18.338#ἦ τάχα Τηλεμάχῳ ἐρέω, κύον, οἷʼ ἀγορεύεις,
urn:cts:greekLit:tlg0012.tlg002.murray:18.339#κεῖσʼ ἐλθών, ἵνα σʼ αὖθι διὰ μελεϊστὶ τάμῃσιν.
urn:cts:greekLit:tlg0012.tlg002.murray:18.340#ὣς εἰπὼν ἐπέεσσι διεπτοίησε γυναῖκας.
urn:cts:greekLit:tlg0012.tlg002.murray:18.341#βὰν δʼ ἴμεναι διὰ δῶμα, λύθεν δʼ ὑπὸ γυῖα ἑκάστης
urn:cts:greekLit:tlg0012.tlg002.murray:18.342#ταρβοσύνῃ· φὰν γάρ μιν ἀληθέα μυθήσασθαι.
urn:cts:greekLit:tlg0012.tlg002.murray:18.343#αὐτὰρ ὁ πὰρ λαμπτῆρσι φαείνων αἰθομένοισιν
urn:cts:greekLit:tlg0012.tlg002.murray:18.344#ἑστήκειν ἐς πάντας ὁρώμενος· ἄλλα δέ οἱ κῆρ
urn:cts:greekLit:tlg0012.tlg002.murray:18.345#ὥρμαινε φρεσὶν ᾗσιν,  ἅ ῥʼ οὐκ ἀτέλεστα γένοντο.
urn:cts:greekLit:tlg0012.tlg002.murray:18.346#μνηστῆρας δʼ οὐ πάμπαν ἀγήνορας εἴα Ἀθήνη
urn:cts:greekLit:tlg0012.tlg002.murray:18.347#λώβης ἴσχεσθαι θυμαλγέος, ὄφρʼ ἔτι μᾶλλον
urn:cts:greekLit:tlg0012.tlg002.murray:18.348#δύη ἄχος κραδίην Λαερτιάδεω Ὀδυσῆος.
urn:cts:greekLit:tlg0012.tlg002.murray:18.349#τοῖσιν δʼ Εὐρύμαχος, Πολύβου πάϊς, ἦρχʼ ἀγορεύειν,
urn:cts:greekLit:tlg0012.tlg002.murray:18.350#κερτομέων Ὀδυσῆα· γέλω δʼ ἑτάροισιν ἔτευχε.
urn:cts:greekLit:tlg0012.tlg002.murray:18.351#κέκλυτέ μευ, μνηστῆρες ἀγακλειτῆς βασιλείης,
urn:cts:greekLit:tlg0012.tlg002.murray:18.352#ὄφρʼ εἴπω τά με θυμὸς ἐνὶ στήθεσσι κελεύει.
urn:cts:greekLit:tlg0012.tlg002.murray:18.353#οὐκ ἀθεεὶ ὅδʼ ἀνὴρ Ὀδυσήϊον ἐς δόμον ἵκει·
urn:cts:greekLit:tlg0012.tlg002.murray:18.354#ἔμπης μοι δοκέει δαίδων σέλας ἔμμεναι αὐτοῦ
urn:cts:greekLit:tlg0012.tlg002.murray:18.355#κὰκ κεφαλῆς,  ἐπεὶ οὔ οἱ ἔνι τρίχες οὐδʼ ἠβαιαί.
urn:cts:greekLit:tlg0012.tlg002.murray:18.356#ἦ ῥʼ, ἅμα τε προσέειπεν Ὀδυσσῆα πτολίπορθον·
urn:cts:greekLit:tlg0012.tlg002.murray:18.357#ξεῖνʼ, ἦ ἄρ κʼ ἐθέλοις θητευέμεν, εἴ σʼ ἀνελοίμην,
urn:cts:greekLit:tlg0012.tlg002.murray:18.358#ἀγροῦ ἐπʼ ἐσχατιῆς—μισθὸς δέ τοι ἄρκιος ἔσται—
urn:cts:greekLit:tlg0012.tlg002.murray:18.359#αἱμασιάς τε λέγων καὶ δένδρεα μακρὰ φυτεύων;
urn:cts:greekLit:tlg0012.tlg002.murray:18.360#ἔνθα κʼ ἐγὼ σῖτον μὲν ἐπηετανὸν παρέχοιμι,
urn:cts:greekLit:tlg0012.tlg002.murray:18.361#εἵματα δʼ ἀμφιέσαιμι ποσίν θʼ ὑποδήματα δοίην.
urn:cts:greekLit:tlg0012.tlg002.murray:18.362#ἀλλʼ ἐπεὶ οὖν δὴ ἔργα κάκʼ ἔμμαθες, οὐκ ἐθελήσεις
urn:cts:greekLit:tlg0012.tlg002.murray:18.363#ἔργον ἐποίχεσθαι, ἀλλὰ πτώσσειν κατὰ δῆμον
urn:cts:greekLit:tlg0012.tlg002.murray:18.364#βούλεαι, ὄφρʼ ἄν ἔχῃς βόσκειν σὴν γαστέρʼ ἄναλτον.
urn:cts:greekLit:tlg0012.tlg002.murray:18.365#τὸν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:18.366#Εὐρύμαχʼ,  εἰ γὰρ νῶϊν ἔρις ἔργοιο γένοιτο
urn:cts:greekLit:tlg0012.tlg002.murray:18.367#ὥρῃ ἐν εἰαρινῇ, ὅτε τʼ ἤματα μακρὰ πέλονται,
urn:cts:greekLit:tlg0012.tlg002.murray:18.368#ἐν ποίῃ, δρέπανον μὲν ἐγὼν εὐκαμπὲς ἔχοιμι,
urn:cts:greekLit:tlg0012.tlg002.murray:18.369#καὶ δὲ σὺ τοῖον ἔχοις, ἵνα πειρησαίμεθα ἔργου
urn:cts:greekLit:tlg0012.tlg002.murray:18.370#νήστιες ἄχρι μάλα κνέφαος,  ποίη δὲ παρείη.
urn:cts:greekLit:tlg0012.tlg002.murray:18.371#εἰ δʼ αὖ καὶ βόες εἶεν ἐλαυνέμεν, οἵ περ ἄριστοι,
urn:cts:greekLit:tlg0012.tlg002.murray:18.372#αἴθωνες, μεγάλοι, ἄμφω κεκορηότε ποίης,
urn:cts:greekLit:tlg0012.tlg002.murray:18.373#ἥλικες, ἰσοφόροι, τῶν τε σθένος οὐκ ἀλαπαδνόν,
urn:cts:greekLit:tlg0012.tlg002.murray:18.374#τετράγυον δʼ εἴη, εἴκοι δʼ ὑπὸ βῶλος ἀρότρῳ·
urn:cts:greekLit:tlg0012.tlg002.murray:18.375#τῷ κέ μʼ ἴδοις,  εἰ ὦλκα διηνεκέα προταμοίμην.
urn:cts:greekLit:tlg0012.tlg002.murray:18.376#εἰ δʼ αὖ καὶ πόλεμόν ποθεν ὁρμήσειε Κρονίων
urn:cts:greekLit:tlg0012.tlg002.murray:18.377#σήμερον, αὐτὰρ ἐμοὶ σάκος εἴη καὶ δύο δοῦρε
urn:cts:greekLit:tlg0012.tlg002.murray:18.378#καὶ κυνέη πάγχαλκος, ἐπὶ κροτάφοις ἀραρυῖα,
urn:cts:greekLit:tlg0012.tlg002.murray:18.379#τῷ κέ μʼ ἴδοις πρώτοισιν ἐνὶ προμάχοισι μιγέντα,
urn:cts:greekLit:tlg0012.tlg002.murray:18.380#οὐδʼ ἄν μοι τὴν γαστέρʼ ὀνειδίζων ἀγορεύοις.
urn:cts:greekLit:tlg0012.tlg002.murray:18.381#ἀλλὰ μάλʼ ὑβρίξεις, καί τοι νόος ἐστὶν ἀπηνής·
urn:cts:greekLit:tlg0012.tlg002.murray:18.382#καί πού τις δοκέεις μέγας ἔμμεναι ἠδὲ κραταιός,
urn:cts:greekLit:tlg0012.tlg002.murray:18.383#οὕνεκα πὰρ παύροισι καὶ οὐκ ἀγαθοῖσιν ὁμιλεῖς.
urn:cts:greekLit:tlg0012.tlg002.murray:18.384#εἰ δʼ Ὀδυσεὺς ἔλθοι καὶ ἵκοιτʼ ἐς πατρίδα γαῖαν,
urn:cts:greekLit:tlg0012.tlg002.murray:18.385#αἶψά κέ τοι τὰ θύρετρα,  καὶ εὐρέα περ μάλʼ ἐόντα,
urn:cts:greekLit:tlg0012.tlg002.murray:18.386#φεύγοντι στείνοιτο διὲκ προθύροιο θύραζε.
urn:cts:greekLit:tlg0012.tlg002.murray:18.387#ὣς ἔφατʼ, Εὐρύμαχος δʼ ἐχολώσατο κηρόθι μᾶλλον,
urn:cts:greekLit:tlg0012.tlg002.murray:18.388#καί μιν ὑπόδρα ἰδὼν ἔπεα πτερόεντα προσηύδα·
urn:cts:greekLit:tlg0012.tlg002.murray:18.389#ἆ δείλʼ, ἦ τάχα τοι τελέω κακόν, οἷʼ ἀγορεύεις
urn:cts:greekLit:tlg0012.tlg002.murray:18.390#θαρσαλέως πολλοῖσι μετʼ ἀνδράσιν,  οὐδέ τι θυμῷ
urn:cts:greekLit:tlg0012.tlg002.murray:18.391#ταρβεῖς· ἦ ῥά σε οἶνος ἔχει φρένας, ἤ νύ τοι αἰεὶ
urn:cts:greekLit:tlg0012.tlg002.murray:18.392#τοιοῦτος νόος ἐστίν· ὃ καὶ μεταμώνια βάζεις.
urn:cts:greekLit:tlg0012.tlg002.murray:18.393#ἦ ἀλύεις, ὅτι Ἶρον ἐνίκησας τὸν ἀλήτην;
urn:cts:greekLit:tlg0012.tlg002.murray:18.394#ὣς ἄρα φωνήσας σφέλας ἔλλαβεν· αὐτὰρ Ὀδυσσεὺς
urn:cts:greekLit:tlg0012.tlg002.murray:18.395#Ἀμφινόμου πρὸς γοῦνα καθέζετο Δουλιχιῆος,
urn:cts:greekLit:tlg0012.tlg002.murray:18.396#Εὐρύμαχον δείσας· ὁ δʼ ἄρʼ οἰνοχόον βάλε χεῖρα
urn:cts:greekLit:tlg0012.tlg002.murray:18.397#δεξιτερήν· πρόχοος δὲ χαμαὶ βόμβησε πεσοῦσα,
urn:cts:greekLit:tlg0012.tlg002.murray:18.398#αὐτὰρ ὅ γʼ οἰμώξας πέσεν ὕπτιος ἐν κονίῃσι.
urn:cts:greekLit:tlg0012.tlg002.murray:18.399#μνηστῆρες δʼ ὁμάδησαν ἀνὰ μέγαρα σκιόεντα,
urn:cts:greekLit:tlg0012.tlg002.murray:18.400#ὧδε δέ τις εἴπεσκεν ἰδὼν ἐς πλησίον ἄλλον·
urn:cts:greekLit:tlg0012.tlg002.murray:18.401#αἴθʼ ὤφελλʼ ὁ ξεῖνος ἀλώμενος ἄλλοθʼ ὀλέσθαι
urn:cts:greekLit:tlg0012.tlg002.murray:18.402#πρὶν ἐλθεῖν· τῷ οὔ τι τόσον κέλαδον μετέθηκε.
urn:cts:greekLit:tlg0012.tlg002.murray:18.403#νῦν δὲ περὶ πτωχῶν ἐριδαίνομεν, οὐδέ τι δαιτὸς
urn:cts:greekLit:tlg0012.tlg002.murray:18.404#ἐσθλῆς ἔσσεται ἦδος, ἐπεὶ τὰ χερείονα νικᾷ.
urn:cts:greekLit:tlg0012.tlg002.murray:18.405#τοῖσι δὲ καὶ μετέειφʼ ἱερὴ ἲς Τηλεμάχοιο
urn:cts:greekLit:tlg0012.tlg002.murray:18.406#δαιμόνιοι, μαίνεσθε καὶ οὐκέτι κεύθετε θυμῷ
urn:cts:greekLit:tlg0012.tlg002.murray:18.407#βρωτὺν οὐδὲ ποτῆτα· θεῶν νύ τις ὔμμʼ ὀροθύνει.
urn:cts:greekLit:tlg0012.tlg002.murray:18.408#ἀλλʼ εὖ δαισάμενοι κατακείετε οἴκαδʼ ἰόντες,
urn:cts:greekLit:tlg0012.tlg002.murray:18.409#ὁππότε θυμὸς ἄνωγε· διώκω δʼ οὔ τινʼ ἐγώ γε.
urn:cts:greekLit:tlg0012.tlg002.murray:18.410#ὣς ἔφαθʼ, οἱ δʼ ἄρα πάντες ὀδὰξ ἐν χείλεσι φύντες
urn:cts:greekLit:tlg0012.tlg002.murray:18.411#Τηλέμαχον θαύμαζον,  ὃ θαρσαλέως ἀγόρευε.
urn:cts:greekLit:tlg0012.tlg002.murray:18.412#τοῖσιν δʼ Ἀμφίνομος ἀγορήσατο καὶ μετέειπε
urn:cts:greekLit:tlg0012.tlg002.murray:18.413#Νίσου φαίδιμος υἱός, Ἀρητιάδαο ἄνακτος·
urn:cts:greekLit:tlg0012.tlg002.murray:18.414#ὦ φίλοι, οὐκ ἂν δή τις ἐπὶ ῥηθέντι δικαίῳ
urn:cts:greekLit:tlg0012.tlg002.murray:18.415#ἀντιβίοις ἐπέεσσι καθαπτόμενος χαλεπαίνοι·
urn:cts:greekLit:tlg0012.tlg002.murray:18.416#μήτε τι τὸν ξεῖνον στυφελίζετε μήτε τινʼ ἄλλον
urn:cts:greekLit:tlg0012.tlg002.murray:18.417#δμώων, οἳ κατὰ δώματʼ Ὀδυσσῆος θείοιο.
urn:cts:greekLit:tlg0012.tlg002.murray:18.418#ἀλλʼ ἄγετʼ, οἰνοχόος μὲν ἐπαρξάσθω δεπάεσσιν,
urn:cts:greekLit:tlg0012.tlg002.murray:18.419#ὄφρα σπείσαντες κατακείομεν οἴκαδʼ ἰόντες·
urn:cts:greekLit:tlg0012.tlg002.murray:18.420#τὸν ξεῖνον δὲ ἐῶμεν ἐνὶ μεγάροις Ὀδυσῆος
urn:cts:greekLit:tlg0012.tlg002.murray:18.421#Τηλεμάχῳ μελέμεν· τοῦ γὰρ φίλον ἵκετο δῶμα.
urn:cts:greekLit:tlg0012.tlg002.murray:18.422#ὣς φάτο, τοῖσι δὲ πᾶσιν ἑαδότα μῦθον ἔειπε.
urn:cts:greekLit:tlg0012.tlg002.murray:18.423#τοῖσιν δὲ κρητῆρα κεράσσατο Μούλιος ἥρως,
urn:cts:greekLit:tlg0012.tlg002.murray:18.424#κῆρυξ Δουλιχιεύς· θεράπων δʼ ἦν Ἀμφινόμοιο·
urn:cts:greekLit:tlg0012.tlg002.murray:18.425#νώμησεν δʼ ἄρα πᾶσιν ἐπισταδόν· οἱ δὲ θεοῖσι
urn:cts:greekLit:tlg0012.tlg002.murray:18.426#σπείσαντες μακάρεσσι πίον μελιηδέα οἶνον.
urn:cts:greekLit:tlg0012.tlg002.murray:18.427#αὐτὰρ ἐπεὶ σπεῖσάν τʼ ἔπιόν θʼ ὅσον ἤθελε θυμός,
urn:cts:greekLit:tlg0012.tlg002.murray:18.428#βάν ῥʼ ἴμεναι κείοντες ἑὰ πρὸς δώμαθʼ ἕκαστος.
urn:cts:greekLit:tlg0012.tlg002.murray:19.1#αὐτὰρ ὁ ἐν μεγάρῳ ὑπελείπετο δῖος Ὀδυσσεύς,
urn:cts:greekLit:tlg0012.tlg002.murray:19.2#μνηστήρεσσι φόνον σὺν Ἀθήνῃ μερμηρίζων·
urn:cts:greekLit:tlg0012.tlg002.murray:19.3#αἶψα δὲ Τηλέμαχον ἔπεα πτερόεντα προσηύδα·
urn:cts:greekLit:tlg0012.tlg002.murray:19.4#Τηλέμαχε, χρὴ τεύχεʼ ἀρήϊα κατθέμεν εἴσω
urn:cts:greekLit:tlg0012.tlg002.murray:19.5#πάντα μάλʼ· αὐτὰρ μνηστῆρας μαλακοῖς ἐπέεσσι
urn:cts:greekLit:tlg0012.tlg002.murray:19.6#παρφάσθαι, ὅτε κέν σε μεταλλῶσιν ποθέοντες·
urn:cts:greekLit:tlg0012.tlg002.murray:19.7#ἐκ καπνοῦ κατέθηκʼ, ἐπεὶ οὐκέτι τοῖσιν ἐῴκει
urn:cts:greekLit:tlg0012.tlg002.murray:19.8#οἷά ποτε Τροίηνδε κιὼν κατέλειπεν Ὀδυσσεύς,
urn:cts:greekLit:tlg0012.tlg002.murray:19.9#ἀλλὰ κατῄκισται, ὅσσον πυρὸς ἵκετʼ ἀϋτμή.
urn:cts:greekLit:tlg0012.tlg002.murray:19.10#πρὸς δʼ ἔτι καὶ τόδε μεῖζον ἐνὶ φρεσὶν ἔβαλε δαίμων
urn:cts:greekLit:tlg0012.tlg002.murray:19.11#μή πως οἰνωθέντες, ἔριν στήσαντες ἐν ὑμῖν,
urn:cts:greekLit:tlg0012.tlg002.murray:19.12#ἀλλήλους τρώσητε καταισχύνητέ τε δαῖτα
urn:cts:greekLit:tlg0012.tlg002.murray:19.13#καὶ μνηστύν· αὐτὸς γὰρ ἐφέλκεται ἄνδρα σίδηρος.
urn:cts:greekLit:tlg0012.tlg002.murray:19.14#ὣς φάτο, Τηλέμαχος δὲ φίλῳ ἐπεπείθετο πατρί,
urn:cts:greekLit:tlg0012.tlg002.murray:19.15#ἐκ δὲ καλεσσάμενος προσέφη τροφὸν Εὐρύκλειαν·
urn:cts:greekLit:tlg0012.tlg002.murray:19.16#μαῖʼ, ἄγε δή μοι ἔρυξον ἐνὶ μεγάροισι γυναῖκας,
urn:cts:greekLit:tlg0012.tlg002.murray:19.17#ὄφρα κεν ἐς θάλαμον καταθείομαι ἔντεα πατρὸς
urn:cts:greekLit:tlg0012.tlg002.murray:19.18#καλά, τά μοι κατὰ οἶκον ἀκηδέα καπνὸς ἀμέρδει
urn:cts:greekLit:tlg0012.tlg002.murray:19.19#πατρὸς ἀποιχομένοιο· ἐγὼ δʼ ἔτι νήπιος ἦα.
urn:cts:greekLit:tlg0012.tlg002.murray:19.20#νῦν δʼ ἐθέλω καταθέσθαι,  ἵνʼ οὐ πυρὸς ἵξετʼ ἀϋτμή.
urn:cts:greekLit:tlg0012.tlg002.murray:19.21#τὸν δʼ αὖτε προσέειπε φίλη τροφὸς Εὐρύκλεια·
urn:cts:greekLit:tlg0012.tlg002.murray:19.22#αἲ γὰρ δή ποτε, τέκνον, ἐπιφροσύνας ἀνέλοιο
urn:cts:greekLit:tlg0012.tlg002.murray:19.23#οἴκου κήδεσθαι καὶ κτήματα πάντα φυλάσσειν.
urn:cts:greekLit:tlg0012.tlg002.murray:19.24#ἀλλʼ ἄγε, τίς τοι ἔπειτα μετοιχομένη φάος οἴσει;
urn:cts:greekLit:tlg0012.tlg002.murray:19.25#δμῳὰς δʼ οὐκ εἴας προβλωσκέμεν,  αἵ κεν ἔφαινον.
urn:cts:greekLit:tlg0012.tlg002.murray:19.26#τὴν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:19.27#ξεῖνος ὅδʼ· οὐ γὰρ ἀεργὸν ἀνέξομαι ὅς κεν ἐμῆς γε
urn:cts:greekLit:tlg0012.tlg002.murray:19.28#χοίνικος ἅπτηται, καὶ τηλόθεν εἰληλουθώς.
urn:cts:greekLit:tlg0012.tlg002.murray:19.29#ὣς ἄρʼ ἐφώνησεν, τῇ δʼ ἄπτερος ἔπλετο μῦθος.
urn:cts:greekLit:tlg0012.tlg002.murray:19.30#κλήϊσεν δὲ θύρας μεγάρων εὖ ναιεταόντων.
urn:cts:greekLit:tlg0012.tlg002.murray:19.31#τὼ δʼ ἄρʼ ἀναΐξαντʼ Ὀδυσεὺς καὶ φαίδιμος υἱὸς
urn:cts:greekLit:tlg0012.tlg002.murray:19.32#ἐσφόρεον κόρυθάς τε καὶ ἀσπίδας ὀμφαλοέσσας
urn:cts:greekLit:tlg0012.tlg002.murray:19.33#ἔγχεά τʼ ὀξυόεντα· πάροιθε δὲ Παλλὰς Ἀθήνη,
urn:cts:greekLit:tlg0012.tlg002.murray:19.34#χρύσεον λύχνον ἔχουσα, φάος περικαλλὲς ἐποίει.
urn:cts:greekLit:tlg0012.tlg002.murray:19.35#δὴ τότε Τηλέμαχος προσεφώνεεν ὃν πατέρʼ αἶψα·
urn:cts:greekLit:tlg0012.tlg002.murray:19.36#ὦ πάτερ, ἦ μέγα θαῦμα τόδʼ ὀφθαλμοῖσιν ὁρῶμαι.
urn:cts:greekLit:tlg0012.tlg002.murray:19.37#ἔμπης μοι τοῖχοι μεγάρων καλαί τε μεσόδμαι,
urn:cts:greekLit:tlg0012.tlg002.murray:19.38#εἰλάτιναί τε δοκοί, καὶ κίονες ὑψόσʼ ἔχοντες
urn:cts:greekLit:tlg0012.tlg002.murray:19.39#φαίνοντʼ ὀφθαλμοῖς ὡς εἰ πυρὸς αἰθομένοιο.
urn:cts:greekLit:tlg0012.tlg002.murray:19.40#ἦ μάλα τις θεὸς ἔνδον,  οἳ οὐρανὸν εὐρὺν ἔχουσι.
urn:cts:greekLit:tlg0012.tlg002.murray:19.41#τὸν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:19.42#σίγα καὶ κατὰ σὸν νόον ἴσχανε μηδʼ ἐρέεινε·
urn:cts:greekLit:tlg0012.tlg002.murray:19.43#αὕτη τοι δίκη ἐστὶ θεῶν, οἳ Ὄλυμπον ἔχουσιν.
urn:cts:greekLit:tlg0012.tlg002.murray:19.44#ἀλλὰ σὺ μὲν κατάλεξαι, ἐγὼ δʼ ὑπολείψομαι αὐτοῦ,
urn:cts:greekLit:tlg0012.tlg002.murray:19.45#ὄφρα κʼ ἔτι δμῳὰς καὶ μητέρα σὴν ἐρεθίζω·
urn:cts:greekLit:tlg0012.tlg002.murray:19.46#ἡ δέ μʼ ὀδυρομένη εἰρήσεται ἀμφὶς ἕκαστα.
urn:cts:greekLit:tlg0012.tlg002.murray:19.47#ὣς φάτο, Τηλέμαχος δὲ διὲκ μεγάροιο βεβήκει
urn:cts:greekLit:tlg0012.tlg002.murray:19.48#κείων ἐς θάλαμον, δαΐδων ὕπο λαμπομενάων,
urn:cts:greekLit:tlg0012.tlg002.murray:19.49#ἔνθα πάρος κοιμᾶθʼ, ὅτε μιν γλυκὺς ὕπνος ἱκάνοι·
urn:cts:greekLit:tlg0012.tlg002.murray:19.50#ἔνθʼ ἄρα καὶ τότʼ ἔλεκτο καὶ Ἠῶ δῖαν ἔμιμνεν.
urn:cts:greekLit:tlg0012.tlg002.murray:19.51#αὐτὰρ ὁ ἐν μεγάρῳ ὑπελείπετο δῖος Ὀδυσσεύς,
urn:cts:greekLit:tlg0012.tlg002.murray:19.52#μνηστήρεσσι φόνον σὺν Ἀθήνῃ μερμηρίζων.
urn:cts:greekLit:tlg0012.tlg002.murray:19.53#ἡ δʼ ἴεν ἐκ θαλάμοιο περίφρων Πηνελόπεια,
urn:cts:greekLit:tlg0012.tlg002.murray:19.54#Ἀρτέμιδι ἰκέλη ἠὲ χρυσέῃ Ἀφροδίτῃ.
urn:cts:greekLit:tlg0012.tlg002.murray:19.55#τῇ παρὰ μὲν κλισίην πυρὶ κάτθεσαν,  ἔνθʼ ἄρʼ ἐφῖζε,
urn:cts:greekLit:tlg0012.tlg002.murray:19.56#δινωτὴν ἐλέφαντι καὶ ἀργύρῳ· ἥν ποτε τέκτων
urn:cts:greekLit:tlg0012.tlg002.murray:19.57#ποίησʼ Ἰκμάλιος, καὶ ὑπὸ θρῆνυν ποσὶν ἧκε
urn:cts:greekLit:tlg0012.tlg002.murray:19.58#προσφυέʼ ἐξ αὐτῆς, ὅθʼ ἐπὶ μέγα βάλλετο κῶας.
urn:cts:greekLit:tlg0012.tlg002.murray:19.59#ἔνθα καθέζετʼ ἔπειτα περίφρων Πηνελόπεια.
urn:cts:greekLit:tlg0012.tlg002.murray:19.60#ἦλθον δὲ δμῳαὶ λευκώλενοι ἐκ μεγάροιο.
urn:cts:greekLit:tlg0012.tlg002.murray:19.61#αἱ δʼ ἀπὸ μὲν σῖτον πολὺν ᾕρεον ἠδὲ τραπέζας
urn:cts:greekLit:tlg0012.tlg002.murray:19.62#καὶ δέπα, ἔνθεν ἄρʼ ἄνδρες ὑπερμενέοντες ἔπινον·
urn:cts:greekLit:tlg0012.tlg002.murray:19.63#πῦρ δʼ ἀπὸ λαμπτήρων χαμάδις βάλον, ἄλλα δʼ ἐπʼ αὐτῶν
urn:cts:greekLit:tlg0012.tlg002.murray:19.64#νήησαν ξύλα πολλά, φόως ἔμεν ἠδὲ θέρεσθαι.
urn:cts:greekLit:tlg0012.tlg002.murray:19.65#ἡ δʼ Ὀδυσῆʼ ἐνένιπε Μελανθὼ δεύτερον αὖτις·
urn:cts:greekLit:tlg0012.tlg002.murray:19.66#ξεῖνʼ, ἔτι καὶ νῦν ἐνθάδʼ ἀνιήσεις διὰ νύκτα
urn:cts:greekLit:tlg0012.tlg002.murray:19.67#δινεύων κατὰ οἶκον, ὀπιπεύσεις δὲ γυναῖκας;
urn:cts:greekLit:tlg0012.tlg002.murray:19.68#ἀλλʼ ἔξελθε θύραζε, τάλαν, καὶ δαιτὸς ὄνησο·
urn:cts:greekLit:tlg0012.tlg002.murray:19.69#ἢ τάχα καὶ δαλῷ βεβλημένος εἶσθα θύραζε.
urn:cts:greekLit:tlg0012.tlg002.murray:19.70#τὴν δʼ ἄρʼ ὑπόδρα ἰδὼν προσέφη πολύμητις Ὀδυσσεύς·
urn:cts:greekLit:tlg0012.tlg002.murray:19.71#δαιμονίη,  τί μοι ὧδʼ ἐπέχεις κεκοτηότι θυμῷ;
urn:cts:greekLit:tlg0012.tlg002.murray:19.72#ἦ ὅτι δὴ ῥυπόω, κακὰ δὲ χροῒ εἵματα εἷμαι,
urn:cts:greekLit:tlg0012.tlg002.murray:19.73#πτωχεύω δʼ ἀνὰ δῆμον; ἀναγκαίη γὰρ ἐπείγει.
urn:cts:greekLit:tlg0012.tlg002.murray:19.74#τοιοῦτοι πτωχοὶ καὶ ἀλήμονες ἄνδρες ἔασι
urn:cts:greekLit:tlg0012.tlg002.murray:19.75#καὶ γὰρ ἐγώ ποτε οἶκον ἐν ἀνθρώποισιν ἔναιον
urn:cts:greekLit:tlg0012.tlg002.murray:19.76#ὄλβιος ἀφνειὸν καὶ πολλάκι δόσκον ἀλήτῃ,
urn:cts:greekLit:tlg0012.tlg002.murray:19.77#τοίῳ ὁποῖος ἔοι καὶ ὅτευ κεχρημένος ἔλθοι·
urn:cts:greekLit:tlg0012.tlg002.murray:19.78#ἦσαν δὲ δμῶες μάλα μυρίοι, ἄλλα τε πολλὰ
urn:cts:greekLit:tlg0012.tlg002.murray:19.79#οἷσίν τʼ εὖ ζώουσι καὶ ἀφνειοὶ καλέονται.
urn:cts:greekLit:tlg0012.tlg002.murray:19.80#ἀλλὰ Ζεὺς ἀλάπαξε Κρονίων· ἤθελε γάρ που·
urn:cts:greekLit:tlg0012.tlg002.murray:19.81#τῷ νῦν μήποτε καὶ σύ, γύναι, ἀπὸ πᾶσαν ὀλέσσῃς
urn:cts:greekLit:tlg0012.tlg002.murray:19.82#ἀγλαΐην, τῇ νῦν γε μετὰ δμῳῇσι κέκασσαι·
urn:cts:greekLit:tlg0012.tlg002.murray:19.83#μή πώς τοι δέσποινα κοτεσσαμένη χαλεπήνῃ,
urn:cts:greekLit:tlg0012.tlg002.murray:19.84#ἢ Ὀδυσεὺς ἔλθῃ· ἔτι γὰρ καὶ ἐλπίδος αἶσα.
urn:cts:greekLit:tlg0012.tlg002.murray:19.85#εἰ δʼ ὁ μὲν ὣς ἀπόλωλε καὶ οὐκέτι νόστιμός ἐστιν,
urn:cts:greekLit:tlg0012.tlg002.murray:19.86#ἀλλʼ ἤδη παῖς τοῖος Ἀπόλλωνός γε ἕκητι,
urn:cts:greekLit:tlg0012.tlg002.murray:19.87#Τηλέμαχος· τὸν δʼ οὔ τις ἐνὶ μεγάροισι γυναικῶν
urn:cts:greekLit:tlg0012.tlg002.murray:19.88#λήθει ἀτασθάλλουσʼ, ἐπεὶ οὐκέτι τηλίκος ἐστίν.
urn:cts:greekLit:tlg0012.tlg002.murray:19.89#ὣς φάτο, τοῦ δʼ ἤκουσε περίφρων Πηνελόπεια,
urn:cts:greekLit:tlg0012.tlg002.murray:19.90#ἀμφίπολον δʼ ἐνένιπεν ἔπος τʼ ἔφατʼ ἔκ τʼ ὀνόμαζε·
urn:cts:greekLit:tlg0012.tlg002.murray:19.91#πάντως, θαρσαλέη, κύον ἀδεές, οὔ τί με λήθεις
urn:cts:greekLit:tlg0012.tlg002.murray:19.92#ἔρδουσα μέγα ἔργον, ὃ σῇ κεφαλῇ ἀναμάξεις·
urn:cts:greekLit:tlg0012.tlg002.murray:19.93#πάντα γὰρ εὖ ᾔδησθʼ, ἐπεὶ ἐξ ἐμεῦ ἔκλυες αὐτῆς
urn:cts:greekLit:tlg0012.tlg002.murray:19.94#ὡς τὸν ξεῖνον ἔμελλον ἐνὶ μεγάροισιν ἐμοῖσιν
urn:cts:greekLit:tlg0012.tlg002.murray:19.95#ἀμφὶ πόσει εἴρεσθαι,  ἐπεὶ πυκινῶς ἀκάχημαι.
urn:cts:greekLit:tlg0012.tlg002.murray:19.96#ἦ ῥα καὶ Εὐρυνόμην ταμίην πρὸς μῦθον ἔειπεν·
urn:cts:greekLit:tlg0012.tlg002.murray:19.97#Εὐρυνόμη, φέρε δὴ δίφρον καὶ κῶας ἐπʼ αὐτοῦ,
urn:cts:greekLit:tlg0012.tlg002.murray:19.98#ὄφρα καθεζόμενος εἴπῃ ἔπος ἠδʼ ἐπακούσῃ
urn:cts:greekLit:tlg0012.tlg002.murray:19.99#ὁ ξεῖνος ἐμέθεν· ἐθέλω δέ μιν ἐξερέεσθαι.
urn:cts:greekLit:tlg0012.tlg002.murray:19.100#ὣς ἔφαθʼ,  ἡ δὲ μάλʼ ὀτραλέως κατέθηκε φέρουσα
urn:cts:greekLit:tlg0012.tlg002.murray:19.101#δίφρον ἐΰξεστον καὶ ἐπʼ αὐτῷ κῶας ἔβαλλεν·
urn:cts:greekLit:tlg0012.tlg002.murray:19.102#ἔνθα καθέζετʼ ἔπειτα πολύτλας δῖος Ὀδυσσεύς.
urn:cts:greekLit:tlg0012.tlg002.murray:19.103#τοῖσι δὲ μύθων ἦρχε περίφρων Πηνελόπεια·
urn:cts:greekLit:tlg0012.tlg002.murray:19.104#ξεῖνε, τὸ μέν σε πρῶτον ἐγὼν εἰρήσομαι αὐτή·
urn:cts:greekLit:tlg0012.tlg002.murray:19.105#τίς πόθεν εἶς ἀνδρῶν;  πόθι τοι πόλις ἠδὲ τοκῆες;
urn:cts:greekLit:tlg0012.tlg002.murray:19.106#τὴν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:19.107#ὦ γύναι, οὐκ ἄν τίς σε βροτῶν ἐπʼ ἀπείρονα γαῖαν
urn:cts:greekLit:tlg0012.tlg002.murray:19.108#νεικέοι· ἦ γάρ σευ κλέος οὐρανὸν εὐρὺν ἱκάνει,
urn:cts:greekLit:tlg0012.tlg002.murray:19.109#ὥς τέ τευ ἢ βασιλῆος ἀμύμονος, ὅς τε θεουδὴς
urn:cts:greekLit:tlg0012.tlg002.murray:19.110#ἀνδράσιν ἐν πολλοῖσι καὶ ἰφθίμοισιν ἀνάσσων
urn:cts:greekLit:tlg0012.tlg002.murray:19.111#εὐδικίας ἀνέχῃσι, φέρῃσι δὲ γαῖα μέλαινα
urn:cts:greekLit:tlg0012.tlg002.murray:19.112#πυροὺς καὶ κριθάς, βρίθῃσι δὲ δένδρεα καρπῷ,
urn:cts:greekLit:tlg0012.tlg002.murray:19.113#τίκτῃ δʼ ἔμπεδα μῆλα, θάλασσα δὲ παρέχῃ ἰχθῦς
urn:cts:greekLit:tlg0012.tlg002.murray:19.114#ἐξ εὐηγεσίης, ἀρετῶσι δὲ λαοὶ ὑπʼ αὐτοῦ.
urn:cts:greekLit:tlg0012.tlg002.murray:19.115#τῷ ἐμὲ νῦν τὰ μὲν ἄλλα μετάλλα σῷ ἐνὶ οἴκῳ,
urn:cts:greekLit:tlg0012.tlg002.murray:19.116#μηδʼ ἐμὸν ἐξερέεινε γένος καὶ πατρίδα γαῖαν,
urn:cts:greekLit:tlg0012.tlg002.murray:19.117#μή μοι μᾶλλον θυμὸν ἐνιπλήσῃς ὀδυνάων
urn:cts:greekLit:tlg0012.tlg002.murray:19.118#μνησαμένῳ μάλα δʼ εἰμὶ πολύστονος· οὐδέ τί με χρὴ
urn:cts:greekLit:tlg0012.tlg002.murray:19.119#οἴκῳ ἐν ἀλλοτρίῳ γοόωντά τε μυρόμενόν τε
urn:cts:greekLit:tlg0012.tlg002.murray:19.120#ἧσθαι,  ἐπεὶ κάκιον πενθήμεναι ἄκριτον αἰεί·
urn:cts:greekLit:tlg0012.tlg002.murray:19.121#μή τίς μοι δμῳῶν νεμεσήσεται, ἠὲ σύ γʼ αὐτή,
urn:cts:greekLit:tlg0012.tlg002.murray:19.122#φῇ δὲ δακρυπλώειν βεβαρηότα με φρένας οἴνῳ.
urn:cts:greekLit:tlg0012.tlg002.murray:19.123#τὸν δʼ ἠμείβετʼ ἔπειτα περίφρων Πηνελόπεια·
urn:cts:greekLit:tlg0012.tlg002.murray:19.124#ξεῖνʼ, ἦ τοι μὲν ἐμὴν ἀρετὴν εἶδός τε δέμας τε
urn:cts:greekLit:tlg0012.tlg002.murray:19.125#ὤλεσαν ἀθάνατοι,  ὅτε Ἴλιον εἰσανέβαινον
urn:cts:greekLit:tlg0012.tlg002.murray:19.126#Ἀργεῖοι, μετὰ τοῖσι δʼ ἐμὸς πόσις ᾖεν Ὀδυσσεύς
urn:cts:greekLit:tlg0012.tlg002.murray:19.127#εἰ κεῖνός γʼ ἐλθὼν τὸν ἐμὸν βίον ἀμφιπολεύοι,
urn:cts:greekLit:tlg0012.tlg002.murray:19.128#μεῖζον κε κλέος εἴη ἐμὸν καὶ κάλλιον οὕτως.
urn:cts:greekLit:tlg0012.tlg002.murray:19.129#νῦν δʼ ἄχομαι· τόσα γάρ μοι ἐπέσσευεν κακὰ δαίμων.
urn:cts:greekLit:tlg0012.tlg002.murray:19.130#ὅσσοι γὰρ νήσοισιν ἐπικρατέουσιν ἄριστοι,
urn:cts:greekLit:tlg0012.tlg002.murray:19.131#Δουλιχίῳ τε Σάμῃ τε καὶ ὑλήεντι Ζακύνθῳ,
urn:cts:greekLit:tlg0012.tlg002.murray:19.132#οἵ τʼ αὐτὴν Ἰθάκην εὐδείελον ἀμφινέμονται,
urn:cts:greekLit:tlg0012.tlg002.murray:19.133#οἵ μʼ ἀεκαζομένην μνῶνται, τρύχουσι δὲ οἶκον.
urn:cts:greekLit:tlg0012.tlg002.murray:19.134#τῷ οὔτε ξείνων ἐμπάξομαι οὔθʼ ἱκετάων
urn:cts:greekLit:tlg0012.tlg002.murray:19.135#οὔτε τι κηρύκων,  οἳ δημιοεργοὶ ἔασιν·
urn:cts:greekLit:tlg0012.tlg002.murray:19.136#ἀλλʼ Ὀδυσῆ ποθέουσα φίλον κατατήκομαι ἦτορ.
urn:cts:greekLit:tlg0012.tlg002.murray:19.137#οἱ δὲ γάμον σπεύδουσιν· ἐγὼ δὲ δόλους τολυπεύω.
urn:cts:greekLit:tlg0012.tlg002.murray:19.138#φᾶρος μέν μοι πρῶτον ἐνέπνευσε φρεσὶ δαίμων,
urn:cts:greekLit:tlg0012.tlg002.murray:19.139#στησαμένῃ μέγαν ἱστόν, ἐνὶ μεγάροισιν ὑφαίνειν,
urn:cts:greekLit:tlg0012.tlg002.murray:19.140#λεπτὸν καὶ περίμετρον· ἄφαρ δʼ αὐτοῖς μετέειπον·
urn:cts:greekLit:tlg0012.tlg002.murray:19.141#κοῦροι, ἐμοὶ μνηστῆρες, ἐπεὶ θάνε δῖος Ὀδυσσεύς,
urn:cts:greekLit:tlg0012.tlg002.murray:19.142#μίμνετʼ ἐπειγόμενοι τὸν ἐμὸν γάμον, εἰς ὅ κε φᾶρος
urn:cts:greekLit:tlg0012.tlg002.murray:19.143#ἐκτελέσω—μή μοι μεταμώνια νήματʼ ὄληται—
urn:cts:greekLit:tlg0012.tlg002.murray:19.144#Λαέρτῃ ἥρωϊ ταφήϊον, εἰς ὅτε κέν μιν
urn:cts:greekLit:tlg0012.tlg002.murray:19.145#μοῖρʼ ὀλοὴ καθέλῃσι τανηλεγέος θανάτοιο·
urn:cts:greekLit:tlg0012.tlg002.murray:19.146#μή τίς μοι κατὰ δῆμον Ἀχαιϊάδων νεμεσήσῃ,
urn:cts:greekLit:tlg0012.tlg002.murray:19.147#αἴ κεν ἄτερ σπείρου κεῖται πολλὰ κτεατίσσας.
urn:cts:greekLit:tlg0012.tlg002.murray:19.148#ὣς ἐφάμην, τοῖσιν δʼ ἐπεπείθετο θυμὸς ἀγήνωρ.
urn:cts:greekLit:tlg0012.tlg002.murray:19.149#ἔνθα καὶ ἠματίη μὲν ὑφαίνεσκον μέγαν ἱστόν,
urn:cts:greekLit:tlg0012.tlg002.murray:19.150#νύκτας δʼ ἀλλύεσκον,  ἐπεὶ δαΐδας παραθείμην.
urn:cts:greekLit:tlg0012.tlg002.murray:19.151#ὣς τρίετες μὲν ἔληθον ἐγὼ καὶ ἔπειθον Ἀχαιούς·
urn:cts:greekLit:tlg0012.tlg002.murray:19.152#ἀλλʼ ὅτε τέτρατον ἦλθεν ἔτος καὶ ἐπήλυθον ὧραι,
urn:cts:greekLit:tlg0012.tlg002.murray:19.153#μηνῶν φθινόντων, περὶ δʼ ἤματα πόλλʼ ἐτελέσθη,
urn:cts:greekLit:tlg0012.tlg002.murray:19.154#καὶ τότε δή με διὰ δμῳάς, κύνας οὐκ ἀλεγούσας,
urn:cts:greekLit:tlg0012.tlg002.murray:19.155#εἷλον ἐπελθόντες καὶ ὁμόκλησαν ἐπέεσσιν.
urn:cts:greekLit:tlg0012.tlg002.murray:19.156#ὣς τὸ μὲν ἐξετέλεσσα, καὶ οὐκ ἐθέλουσʼ, ὑπʼ ἀνάγκης·
urn:cts:greekLit:tlg0012.tlg002.murray:19.157#νῦν δʼ οὔτʼ ἐκφυγέειν δύναμαι γάμον οὔτε τινʼ ἄλλην
urn:cts:greekLit:tlg0012.tlg002.murray:19.158#μῆτιν ἔθʼ εὑρίσκω· μάλα δʼ ὀτρύνουσι τοκῆες
urn:cts:greekLit:tlg0012.tlg002.murray:19.159#γήμασθʼ, ἀσχαλάᾳ δὲ πάϊς βίοτον κατεδόντων,
urn:cts:greekLit:tlg0012.tlg002.murray:19.160#γιγνώσκων· ἤδη γὰρ ἀνὴρ οἶός τε μάλιστα
urn:cts:greekLit:tlg0012.tlg002.murray:19.161#οἴκου κήδεσθαι, τῷ τε Ζεὺς κῦδος ὀπάζει.
urn:cts:greekLit:tlg0012.tlg002.murray:19.162#ἀλλὰ καὶ ὥς μοι εἰπὲ τεὸν γένος, ὁππόθεν ἐσσί.
urn:cts:greekLit:tlg0012.tlg002.murray:19.163#οὐ γὰρ ἀπὸ δρυός ἐσσι παλαιφάτου οὐδʼ ἀπὸ πέτρης.
urn:cts:greekLit:tlg0012.tlg002.murray:19.164#τὴν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:19.165#ὦ γύναι αἰδοίη Λαερτιάδεω Ὀδυσῆος,
urn:cts:greekLit:tlg0012.tlg002.murray:19.166#οὐκέτʼ ἀπολλήξεις τὸν ἐμὸν γόνον ἐξερέουσα;
urn:cts:greekLit:tlg0012.tlg002.murray:19.167#ἀλλʼ ἔκ τοι ἐρέω· ἦ μέν μʼ ἀχέεσσί γε δώσεις
urn:cts:greekLit:tlg0012.tlg002.murray:19.168#πλείοσιν ἢ ἔχομαι· ἡ γὰρ δίκη, ὁππότε πάτρης
urn:cts:greekLit:tlg0012.tlg002.murray:19.169#ἧς ἀπέῃσιν ἀνὴρ τόσσον χρόνον ὅσσον ἐγὼ νῦν,
urn:cts:greekLit:tlg0012.tlg002.murray:19.170#πολλὰ βροτῶν ἐπὶ ἄστεʼ ἀλώμενος,  ἄλγεα πάσχων·
urn:cts:greekLit:tlg0012.tlg002.murray:19.171#ἀλλὰ καὶ ὣς ἐρέω ὅ μʼ ἀνείρεαι ἠδὲ μεταλλᾷς.
urn:cts:greekLit:tlg0012.tlg002.murray:19.172#Κρήτη τις γαῖʼ ἔστι, μέσῳ ἐνὶ οἴνοπι πόντῳ,
urn:cts:greekLit:tlg0012.tlg002.murray:19.173#καλὴ καὶ πίειρα, περίρρυτος· ἐν δʼ ἄνθρωποι
urn:cts:greekLit:tlg0012.tlg002.murray:19.174#πολλοί, ἀπειρέσιοι, καὶ ἐννήκοντα πόληες.
urn:cts:greekLit:tlg0012.tlg002.murray:19.175#ἄλλη δʼ ἄλλων γλῶσσα μεμιγμένη· ἐν μὲν Ἀχαιοί,
urn:cts:greekLit:tlg0012.tlg002.murray:19.176#ἐν δʼ Ἐτεόκρητες μεγαλήτορες, ἐν δὲ Κύδωνες,
urn:cts:greekLit:tlg0012.tlg002.murray:19.177#Δωριέες τε τριχάϊκες δῖοί τε Πελασγοί.
urn:cts:greekLit:tlg0012.tlg002.murray:19.178#τῇσι δʼ ἐνὶ Κνωσός, μεγάλη πόλις, ἔνθα τε Μίνως
urn:cts:greekLit:tlg0012.tlg002.murray:19.179#ἐννέωρος βασίλευε Διὸς μεγάλου ὀαριστής,
urn:cts:greekLit:tlg0012.tlg002.murray:19.180#πατρὸς ἐμοῖο πατήρ,  μεγαθύμου Δευκαλίωνος
urn:cts:greekLit:tlg0012.tlg002.murray:19.181#Δευκαλίων δʼ ἐμὲ τίκτε καὶ Ἰδομενῆα ἄνακτα·
urn:cts:greekLit:tlg0012.tlg002.murray:19.182#ἀλλʼ ὁ μὲν ἐν νήεσσι κορωνίσιν Ἴλιον ἴσω
urn:cts:greekLit:tlg0012.tlg002.murray:19.183#ᾤχεθʼ ἅμʼ Ἀτρείδῃσιν, ἐμοὶ δʼ ὄνομα κλυτὸν Αἴθων,
urn:cts:greekLit:tlg0012.tlg002.murray:19.184#ὁπλότερος γενεῇ· ὁ δʼ ἄρα πρότερος καὶ ἀρείων.
urn:cts:greekLit:tlg0012.tlg002.murray:19.185#ἔνθʼ Ὀδυσῆα ἐγὼν ἰδόμην καὶ ξείνια δῶκα.
urn:cts:greekLit:tlg0012.tlg002.murray:19.186#καὶ γὰρ τὸν Κρήτηνδε κατήγαγεν ἲς ἀνέμοιο,
urn:cts:greekLit:tlg0012.tlg002.murray:19.187#ἱέμενον Τροίηνδε παραπλάγξασα Μαλειῶν·
urn:cts:greekLit:tlg0012.tlg002.murray:19.188#στῆσε δʼ ἐν Ἀμνισῷ, ὅθι τε σπέος Εἰλειθυίης,
urn:cts:greekLit:tlg0012.tlg002.murray:19.189#ἐν λιμέσιν χαλεποῖσι, μόγις δʼ ὑπάλυξεν ἀέλλας.
urn:cts:greekLit:tlg0012.tlg002.murray:19.190#αὐτίκα δʼ Ἰδομενῆα μετάλλα ἄστυδʼ ἀνελθών·
urn:cts:greekLit:tlg0012.tlg002.murray:19.191#ξεῖνον γάρ οἱ ἔφασκε φίλον τʼ ἔμεν αἰδοῖόν τε.
urn:cts:greekLit:tlg0012.tlg002.murray:19.192#τῷ δʼ ἤδη δεκάτη ἢ ἑνδεκάτη πέλεν ἠὼς
urn:cts:greekLit:tlg0012.tlg002.murray:19.193#οἰχομένῳ σὺν νηυσὶ κορωνίσιν Ἴλιον εἴσω.
urn:cts:greekLit:tlg0012.tlg002.murray:19.194#τὸν μὲν ἐγὼ πρὸς δώματʼ ἄγων ἐῢ ἐξείνισσα,
urn:cts:greekLit:tlg0012.tlg002.murray:19.195#ἐνδυκέως φιλέων,  πολλῶν κατὰ οἶκον ἐόντων·
urn:cts:greekLit:tlg0012.tlg002.murray:19.196#καί οἱ τοῖς ἄλλοις ἑτάροις, οἳ ἅμʼ αὐτῷ ἕποντο,
urn:cts:greekLit:tlg0012.tlg002.murray:19.197#δημόθεν ἄλφιτα δῶκα καὶ αἴθοπα οἶνον ἀγείρας
urn:cts:greekLit:tlg0012.tlg002.murray:19.198#καὶ βοῦς ἱρεύσασθαι, ἵνα πλησαίατο θυμόν.
urn:cts:greekLit:tlg0012.tlg002.murray:19.199#ἔνθα δυώδεκα μὲν μένον ἤματα δῖοι Ἀχαιοί·
urn:cts:greekLit:tlg0012.tlg002.murray:19.200#εἴλει γὰρ Βορέης ἄνεμος μέγας οὐδʼ ἐπὶ γαίῃ
urn:cts:greekLit:tlg0012.tlg002.murray:19.201#εἴα ἵστασθαι, χαλεπὸς δέ τις ὤρορε δαίμων.
urn:cts:greekLit:tlg0012.tlg002.murray:19.202#τῇ τρισκαιδεκάτῃ δʼ ἄνεμος πέσε, τοὶ δʼ ἀνάγοντο.
urn:cts:greekLit:tlg0012.tlg002.murray:19.203#ἴσκε ψεύδεα πολλὰ λέγων ἐτύμοισιν ὁμοῖα·
urn:cts:greekLit:tlg0012.tlg002.murray:19.204#τῆς δʼ ἄρʼ ἀκουούσης ῥέε δάκρυα, τήκετο δὲ χρώς·
urn:cts:greekLit:tlg0012.tlg002.murray:19.205#ὡς δὲ χιὼν κατατήκετʼ ἐν ἀκροπόλοισιν ὄρεσσιν,
urn:cts:greekLit:tlg0012.tlg002.murray:19.206#ἥν τʼ Εὖρος κατέτηξεν, ἐπὴν Ζέφυρος καταχεύῃ·
urn:cts:greekLit:tlg0012.tlg002.murray:19.207#τηκομένης δʼ ἄρα τῆς ποταμοὶ πλήθουσι ῥέοντες·
urn:cts:greekLit:tlg0012.tlg002.murray:19.208#ὣς τῆς τήκετο καλὰ παρήϊα δάκρυ χεούσης,
urn:cts:greekLit:tlg0012.tlg002.murray:19.209#κλαιούσης ἑὸν ἄνδρα παρήμενον. αὐτὰρ Ὀδυσσεὺς
urn:cts:greekLit:tlg0012.tlg002.murray:19.210#θυμῷ μὲν γοόωσαν ἑὴν ἐλέαιρε γυναῖκα,
urn:cts:greekLit:tlg0012.tlg002.murray:19.211#ὀφθαλμοὶ δʼ ὡς εἰ κέρα ἕστασαν ἠὲ σίδηρος
urn:cts:greekLit:tlg0012.tlg002.murray:19.212#ἀτρέμας ἐν βλεφάροισι· δόλῳ δʼ ὅ γε δάκρυα κεῦθεν.
urn:cts:greekLit:tlg0012.tlg002.murray:19.213#ἡ δʼ ἐπεὶ οὖν τάρφθη πολυδακρύτοιο γόοιο,
urn:cts:greekLit:tlg0012.tlg002.murray:19.214#ἐξαῦτίς μιν ἔπεσσιν ἀμειβομένη προσέειπε·
urn:cts:greekLit:tlg0012.tlg002.murray:19.215#νῦν μὲν δή σευ,  ξεῖνέ γʼ, ὀΐω πειρήσεσθαι,
urn:cts:greekLit:tlg0012.tlg002.murray:19.216#εἰ ἐτεὸν δὴ κεῖθι σὺν ἀντιθέοις ἑτάροισι
urn:cts:greekLit:tlg0012.tlg002.murray:19.217#ξείνισας ἐν μεγάροισιν ἐμὸν πόσιν, ὡς ἀγορεύεις.
urn:cts:greekLit:tlg0012.tlg002.murray:19.218#εἰπέ μοι ὁπποῖʼ ἄσσα περὶ χροῒ εἵματα ἕστο,
urn:cts:greekLit:tlg0012.tlg002.murray:19.219#αὐτός θʼ οἷος ἔην, καὶ ἑταίρους, οἵ οἱ ἕποντο.
urn:cts:greekLit:tlg0012.tlg002.murray:19.220#τὴν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:19.221#ὦ γύναι,  ἀργαλέον τόσσον χρόνον ἀμφὶς ἐόντα
urn:cts:greekLit:tlg0012.tlg002.murray:19.222#εἰπέμεν· ἤδη γάρ οἱ ἐεικοστὸν ἔτος ἐστὶν
urn:cts:greekLit:tlg0012.tlg002.murray:19.223#ἐξ οὗ κεῖθεν ἔβη καὶ ἐμῆς ἀπελήλυθε πάτρης·
urn:cts:greekLit:tlg0012.tlg002.murray:19.224#αὐτάρ τοι ἐρέω ὥς μοι ἰνδάλλεται ἦτορ.
urn:cts:greekLit:tlg0012.tlg002.murray:19.225#χλαῖναν πορφυρέην οὔλην ἔχε δῖος Ὀδυσσεύς,
urn:cts:greekLit:tlg0012.tlg002.murray:19.226#διπλῆν· αὐτάρ οἱ περόνη χρυσοῖο τέτυκτο
urn:cts:greekLit:tlg0012.tlg002.murray:19.227#αὐλοῖσιν διδύμοισι· πάροιθε δὲ δαίδαλον ἦεν·
urn:cts:greekLit:tlg0012.tlg002.murray:19.228#ἐν προτέροισι πόδεσσι κύων ἔχε ποικίλον ἐλλόν,
urn:cts:greekLit:tlg0012.tlg002.murray:19.229#ἀσπαίροντα λάων· τὸ δὲ θαυμάζεσκον ἅπαντες,
urn:cts:greekLit:tlg0012.tlg002.murray:19.230#ὡς οἱ χρύσεοι ἐόντες ὁ μὲν λάε νεβρὸν ἀπάγχων,
urn:cts:greekLit:tlg0012.tlg002.murray:19.231#αὐτὰρ ὁ ἐκφυγέειν μεμαὼς ἤσπαιρε πόδεσσι.
urn:cts:greekLit:tlg0012.tlg002.murray:19.232#τὸν δὲ χιτῶνʼ ἐνόησα περὶ χροῒ σιγαλόεντα,
urn:cts:greekLit:tlg0012.tlg002.murray:19.233#οἷόν τε κρομύοιο λοπὸν κάτα ἰσχαλέοιο·
urn:cts:greekLit:tlg0012.tlg002.murray:19.234#τὼς μὲν ἔην μαλακός, λαμπρὸς δʼ ἦν ἠέλιος ὥς·
urn:cts:greekLit:tlg0012.tlg002.murray:19.235#ἦ μὲν πολλαί γʼ αὐτὸν ἐθηήσαντο γυναῖκες.
urn:cts:greekLit:tlg0012.tlg002.murray:19.236#ἄλλο δέ τοι ἐρέω, σὺ δʼ ἐνὶ φρεσὶ βάλλεο σῇσιν·
urn:cts:greekLit:tlg0012.tlg002.murray:19.237#οὐκ οἶδʼ ἢ τάδε ἕστο περὶ χροῒ οἴκοθʼ Ὀδυσσεύς,
urn:cts:greekLit:tlg0012.tlg002.murray:19.238#ἦ τις ἑταίρων δῶκε θοῆς ἐπὶ νηὸς ἰόντι,
urn:cts:greekLit:tlg0012.tlg002.murray:19.239#ἤ τίς που καὶ ξεῖνος, ἐπεὶ πολλοῖσιν Ὀδυσσεὺς
urn:cts:greekLit:tlg0012.tlg002.murray:19.240#ἔσκε φίλος· παῦροι γὰρ Ἀχαιῶν ἦσαν ὁμοῖοι.
urn:cts:greekLit:tlg0012.tlg002.murray:19.241#καί οἱ ἐγὼ χάλκειον ἄορ καὶ δίπλακα δῶκα
urn:cts:greekLit:tlg0012.tlg002.murray:19.242#καλὴν πορφυρέην καὶ τερμιόεντα χιτῶνα,
urn:cts:greekLit:tlg0012.tlg002.murray:19.243#αἰδοίως δʼ ἀπέπεμπον ἐϋσσέλμου ἐπὶ νηός.
urn:cts:greekLit:tlg0012.tlg002.murray:19.244#καὶ μέν οἱ κῆρυξ ὀλίγον προγενέστερος αὐτοῦ
urn:cts:greekLit:tlg0012.tlg002.murray:19.245#εἵπετο· καὶ τόν τοι μυθήσομαι,  οἷος ἔην περ.
urn:cts:greekLit:tlg0012.tlg002.murray:19.246#γυρὸς ἐν ὤμοισιν, μελανόχροος, οὐλοκάρηνος,
urn:cts:greekLit:tlg0012.tlg002.murray:19.247#Εὐρυβάτης δʼ ὄνομʼ ἔσκε· τίεν δέ μιν ἔξοχον ἄλλων
urn:cts:greekLit:tlg0012.tlg002.murray:19.248#ὧν ἑτάρων Ὀδυσεύς, ὅτι οἱ φρεσὶν ἄρτια ᾔδη.
urn:cts:greekLit:tlg0012.tlg002.murray:19.249#ὣς φάτο, τῇ δʼ ἔτι μᾶλλον ὑφʼ ἵμερον ὦρσε γόοιο,
urn:cts:greekLit:tlg0012.tlg002.murray:19.250#σήματʼ ἀναγνούσῃ τά οἱ ἔμπεδα πέφραδʼ Ὀδυσσεύς.
urn:cts:greekLit:tlg0012.tlg002.murray:19.251#ἡ δʼ ἐπεὶ οὖν τάρφθη πολυδακρύτοιο γόοιο.
urn:cts:greekLit:tlg0012.tlg002.murray:19.252#καὶ τότε μιν μύθοισιν ἀμειβομένη προσέειπε·
urn:cts:greekLit:tlg0012.tlg002.murray:19.253#νῦν μὲν δή μοι, ξεῖνε, πάρος περ ἐὼν ἐλεεινός,
urn:cts:greekLit:tlg0012.tlg002.murray:19.254#ἐν μεγάροισιν ἐμοῖσι φίλος τʼ ἔσῃ αἰδοῖός τε·
urn:cts:greekLit:tlg0012.tlg002.murray:19.255#αὐτὴ γὰρ τάδε εἵματʼ ἐγὼ πόρον,  οἷʼ ἀγορεύεις,
urn:cts:greekLit:tlg0012.tlg002.murray:19.256#πτύξασʼ ἐκ θαλάμου, περόνην τʼ ἐπέθηκα φαεινὴν
urn:cts:greekLit:tlg0012.tlg002.murray:19.257#κείνῳ ἄγαλμʼ ἔμεναι· τὸν δʼ οὐχ ὑποδέξομαι αὖτις
urn:cts:greekLit:tlg0012.tlg002.murray:19.258#οἴκαδε νοστήσαντα φίλην ἐς πατρίδα γαῖαν.
urn:cts:greekLit:tlg0012.tlg002.murray:19.259#τῷ ῥα κακῇ αἴσῃ κοίλης ἐπὶ νηὸς Ὀδυσσεὺς
urn:cts:greekLit:tlg0012.tlg002.murray:19.260#ᾤχετʼ ἐποψόμενος Κακοΐλιον οὐκ ὀνομαστήν.
urn:cts:greekLit:tlg0012.tlg002.murray:19.261#τὴν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:19.262#ὦ γύναι αἰδοίη Λαερτιάδεω Ὀδυσῆος,
urn:cts:greekLit:tlg0012.tlg002.murray:19.263#μηκέτι νῦν χρόα καλὸν ἐναίρεο, μηδέ τι θυμὸν
urn:cts:greekLit:tlg0012.tlg002.murray:19.264#τῆκε, πόσιν γοόωσα. νεμεσσῶμαί γε μὲν οὐδέν·
urn:cts:greekLit:tlg0012.tlg002.murray:19.265#καὶ γάρ τίς τʼ ἀλλοῖον ὀδύρεται ἄνδρʼ ὀλέσασα
urn:cts:greekLit:tlg0012.tlg002.murray:19.266#κουρίδιον, τῷ τέκνα τέκῃ φιλότητι μιγεῖσα,
urn:cts:greekLit:tlg0012.tlg002.murray:19.267#ἢ Ὀδυσῆʼ, ὅν φασι θεοῖς ἐναλίγκιον εἶναι.
urn:cts:greekLit:tlg0012.tlg002.murray:19.268#ἀλλὰ γόου μὲν παῦσαι, ἐμεῖο δὲ σύνθεο μῦθον·
urn:cts:greekLit:tlg0012.tlg002.murray:19.269#νημερτέως γάρ τοι μυθήσομαι οὐδʼ ἐπικεύσω
urn:cts:greekLit:tlg0012.tlg002.murray:19.270#ὡς ἤδη Ὀδυσῆος ἐγὼ περὶ νόστου ἄκουσα
urn:cts:greekLit:tlg0012.tlg002.murray:19.271#ἀγχοῦ, Θεσπρωτῶν ἀνδρῶν ἐν πίονι δήμῳ,
urn:cts:greekLit:tlg0012.tlg002.murray:19.272#ζωοῦ· αὐτὰρ ἄγει κειμήλια πολλὰ καὶ ἐσθλὰ
urn:cts:greekLit:tlg0012.tlg002.murray:19.273#αἰτίζων ἀνὰ δῆμον. ἀτὰρ ἐρίηρας ἑταίρους
urn:cts:greekLit:tlg0012.tlg002.murray:19.274#ὤλεσε καὶ νῆα γλαφυρὴν ἐνὶ οἴνοπι πόντῳ,
urn:cts:greekLit:tlg0012.tlg002.murray:19.275#Θρινακίης ἄπο νήσου ἰών· ὀδύσαντο γὰρ αὐτῷ
urn:cts:greekLit:tlg0012.tlg002.murray:19.276#Ζεύς τε καὶ Ἠέλιος· τοῦ γὰρ βόας ἔκταν ἑταῖροι.
urn:cts:greekLit:tlg0012.tlg002.murray:19.277#οἱ μὲν πάντες ὄλοντο πολυκλύστῳ ἐνὶ πόντῳ·
urn:cts:greekLit:tlg0012.tlg002.murray:19.278#τὸν δʼ ἄρʼ ἐπὶ τρόπιος νεὸς ἔκβαλε κῦμʼ ἐπὶ χέρσου,
urn:cts:greekLit:tlg0012.tlg002.murray:19.279#Φαιήκων ἐς γαῖαν, οἳ ἀγχίθεοι γεγάασιν,
urn:cts:greekLit:tlg0012.tlg002.murray:19.280#οἳ δή μιν περὶ κῆρι θεὸν ὣς τιμήσαντο
urn:cts:greekLit:tlg0012.tlg002.murray:19.281#καί οἱ πολλὰ δόσαν πέμπειν τέ μιν ἤθελον αὐτοὶ
urn:cts:greekLit:tlg0012.tlg002.murray:19.282#οἴκαδʼ ἀπήμαντον. καί κεν πάλαι ἐνθάδʼ Ὀδυσσεὺς
urn:cts:greekLit:tlg0012.tlg002.murray:19.283#ἤην· ἀλλʼ ἄρα οἱ τό γε κέρδιον εἴσατο θυμῷ,
urn:cts:greekLit:tlg0012.tlg002.murray:19.284#χρήματʼ ἀγυρτάζειν πολλὴν ἐπὶ γαῖαν ἰόντι·
urn:cts:greekLit:tlg0012.tlg002.murray:19.285#ὣς περὶ κέρδεα πολλὰ καταθνητῶν ἀνθρώπων
urn:cts:greekLit:tlg0012.tlg002.murray:19.286#οἶδʼ Ὀδυσεύς, οὐδʼ ἄν τις ἐρίσσειε βροτὸς ἄλλος.
urn:cts:greekLit:tlg0012.tlg002.murray:19.287#ὥς μοι Θεσπρωτῶν βασιλεὺς μυθήσατο Φείδων·
urn:cts:greekLit:tlg0012.tlg002.murray:19.288#ὤμνυε δὲ πρὸς ἔμʼ αὐτόν, ἀποσπένδων ἐνὶ οἴκῳ,
urn:cts:greekLit:tlg0012.tlg002.murray:19.289#νῆα κατειρύσθαι καὶ ἐπαρτέας ἔμμεν ἑταίρους,
urn:cts:greekLit:tlg0012.tlg002.murray:19.290#οἳ δή μιν πέμψουσι φίλην ἐς πατρίδα γαῖαν.
urn:cts:greekLit:tlg0012.tlg002.murray:19.291#ἀλλʼ ἐμὲ πρὶν ἀπέπεμψε· τύχησε γὰρ ἐρχομένη νηῦς
urn:cts:greekLit:tlg0012.tlg002.murray:19.292#ἀνδρῶν Θεσπρωτῶν ἐς Δουλίχιον πολύπυρον.
urn:cts:greekLit:tlg0012.tlg002.murray:19.293#καί μοι κτήματʼ ἔδειξεν, ὅσα ξυναγείρατʼ Ὀδυσσεύς·
urn:cts:greekLit:tlg0012.tlg002.murray:19.294#καί νύ κεν ἐς δεκάτην γενεὴν ἕτερόν γʼ ἔτι βόσκοι,
urn:cts:greekLit:tlg0012.tlg002.murray:19.295#ὅσσα οἱ ἐν μεγάροις κειμήλια κεῖτο ἄνακτος.
urn:cts:greekLit:tlg0012.tlg002.murray:19.296#τὸν δʼ ἐς Δωδώνην φάτο βήμεναι, ὄφρα θεοῖο
urn:cts:greekLit:tlg0012.tlg002.murray:19.297#ἐκ δρυὸς ὑψικόμοιο Διὸς βουλὴν ἐπακούσαι,
urn:cts:greekLit:tlg0012.tlg002.murray:19.298#ὅππως νοστήσειε φίλην ἐς πατρίδα γαῖαν
urn:cts:greekLit:tlg0012.tlg002.murray:19.299#ἤδη δὴν ἀπεών, ἤ ἀμφαδὸν ἦε κρυφηδόν.
urn:cts:greekLit:tlg0012.tlg002.murray:19.300#ὣς ὁ μὲν οὕτως ἐστὶ σόος καὶ ἐλεύσεται ἤδη
urn:cts:greekLit:tlg0012.tlg002.murray:19.301#ἄγχι μάλʼ, οὐδʼ ἔτι τῆλε φίλων καὶ πατρίδος αἴης
urn:cts:greekLit:tlg0012.tlg002.murray:19.302#δηρὸν ἀπεσσεῖται· ἔμπης δέ τοι ὅρκια δώσω.
urn:cts:greekLit:tlg0012.tlg002.murray:19.303#ἴστω νῦν Ζεὺς πρῶτα, θεῶν ὕπατος καὶ ἄριστος,
urn:cts:greekLit:tlg0012.tlg002.murray:19.304#ἱστίη τʼ Ὀδυσῆος ἀμύμονος, ἣν ἀφικάνω·
urn:cts:greekLit:tlg0012.tlg002.murray:19.305#ἦ μέν τοι τάδε πάντα τελείεται ὡς ἀγορεύω.
urn:cts:greekLit:tlg0012.tlg002.murray:19.306#τοῦδʼ αὐτοῦ λυκάβαντος ἐλεύσεται ἐνθάδʼ Ὀδυσσεύς,
urn:cts:greekLit:tlg0012.tlg002.murray:19.307#τοῦ μὲν φθίνοντος μηνός, τοῦ δʼ ἱσταμένοιο.
urn:cts:greekLit:tlg0012.tlg002.murray:19.308#τὸν δʼ αὖτε προσέειπε περίφρων Πηνελόπεια·
urn:cts:greekLit:tlg0012.tlg002.murray:19.309#αἲ γὰρ τοῦτο, ξεῖνε, ἔπος τετελεσμένον εἴη·
urn:cts:greekLit:tlg0012.tlg002.murray:19.310#τῷ κε τάχα γνοίης φιλότητά τε πολλά τε δῶρα
urn:cts:greekLit:tlg0012.tlg002.murray:19.311#ἐξ ἐμεῦ, ὡς ἄν τίς σε συναντόμενος μακαρίζοι.
urn:cts:greekLit:tlg0012.tlg002.murray:19.312#ἀλλά μοι ὧδʼ ἀνὰ θυμὸν ὀΐεται, ὡς ἔσεταί περ·
urn:cts:greekLit:tlg0012.tlg002.murray:19.313#οὔτʼ Ὀδυσεὺς ἔτι οἶκον ἐλεύσεται, οὔτε σὺ πομπῆς
urn:cts:greekLit:tlg0012.tlg002.murray:19.314#τεύξῃ, ἐπεὶ οὐ τοῖοι σημάντορές εἰσʼ ἐνὶ οἴκῳ
urn:cts:greekLit:tlg0012.tlg002.murray:19.315#οἷος Ὀδυσσεὺς ἔσκε μετʼ ἀνδράσιν, εἴ ποτʼ ἔην γε,
urn:cts:greekLit:tlg0012.tlg002.murray:19.316#ξείνους αἰδοίους ἀποπεμπέμεν ἠδὲ δέχεσθαι.
urn:cts:greekLit:tlg0012.tlg002.murray:19.317#ἀλλά μιν, ἀμφίπολοι, ἀπονίψατε, κάτθετε δʼ εὐνήν,
urn:cts:greekLit:tlg0012.tlg002.murray:19.318#δέμνια καὶ χλαίνας καὶ ῥήγεα σιγαλόεντα,
urn:cts:greekLit:tlg0012.tlg002.murray:19.319#ὥς κʼ εὖ θαλπιόων χρυσόθρονον Ἠῶ ἵκηται.
urn:cts:greekLit:tlg0012.tlg002.murray:19.320#ἠῶθεν δὲ μάλʼ ἦρι λοέσσαι τε χρῖσαί τε,
urn:cts:greekLit:tlg0012.tlg002.murray:19.321#ὥς κʼ ἔνδον παρὰ Τηλεμάχῳ δείπνοιο μέδηται
urn:cts:greekLit:tlg0012.tlg002.murray:19.322#ἥμενος ἐν μεγάρῳ· τῷ δʼ ἄλγιον ὅς κεν ἐκείνων
urn:cts:greekLit:tlg0012.tlg002.murray:19.323#τοῦτον ἀνιάζῃ θυμοφθόρος· οὐδέ τι ἔργον
urn:cts:greekLit:tlg0012.tlg002.murray:19.324#ἐνθάδʼ ἔτι πρήξει, μάλα περ κεχολωμένος αἰνῶς.
urn:cts:greekLit:tlg0012.tlg002.murray:19.325#πῶς γὰρ ἐμεῦ σύ,  ξεῖνε, δαήσεαι εἴ τι γυναικῶν
urn:cts:greekLit:tlg0012.tlg002.murray:19.326#ἀλλάων περίειμι νόον καὶ ἐπίφρονα μῆτιν,
urn:cts:greekLit:tlg0012.tlg002.murray:19.327#εἴ κεν ἀϋσταλέος, κακὰ εἱμένος ἐν μεγάροισιν
urn:cts:greekLit:tlg0012.tlg002.murray:19.328#δαινύῃ; ἄνθρωποι δὲ μινυνθάδιοι τελέθουσιν.
urn:cts:greekLit:tlg0012.tlg002.murray:19.329#ὃς μὲν ἀπηνὴς αὐτὸς ἔῃ καὶ ἀπηνέα εἰδῇ,
urn:cts:greekLit:tlg0012.tlg002.murray:19.330#τῷ δὲ καταρῶνται πάντες βροτοὶ ἄλγεʼ ὀπίσσω
urn:cts:greekLit:tlg0012.tlg002.murray:19.331#ζωῷ, ἀτὰρ τεθνεῶτί γʼ ἐφεψιόωνται ἅπαντες·
urn:cts:greekLit:tlg0012.tlg002.murray:19.332#ὃς δʼ ἂν ἀμύμων αὐτὸς ἔῃ καὶ ἀμύμονα εἰδῇ,
urn:cts:greekLit:tlg0012.tlg002.murray:19.333#τοῦ μέν τε κλέος εὐρὺ δὶα ξεῖνοι φορέουσι
urn:cts:greekLit:tlg0012.tlg002.murray:19.334#πάντας ἐπʼ ἀνθρώπους, πολλοί τέ μιν ἐσθλὸν ἔειπον.
urn:cts:greekLit:tlg0012.tlg002.murray:19.335#τὴν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:19.336#ὦ γύναι αἰδοίη Λαερτιάδεω Ὀδυσῆος,
urn:cts:greekLit:tlg0012.tlg002.murray:19.337#ἦ τοι ἐμοὶ χλαῖναι καὶ ῥήγεα σιγαλόεντα
urn:cts:greekLit:tlg0012.tlg002.murray:19.338#ἤχθεθʼ, ὅτε πρῶτον Κρήτης ὄρεα νιφόεντα
urn:cts:greekLit:tlg0012.tlg002.murray:19.339#νοσφισάμην ἐπὶ νηὸς ἰὼν δολιχηρέτμοιο,
urn:cts:greekLit:tlg0012.tlg002.murray:19.340#κείω δʼ ὡς τὸ πάρος περ ἀΰπνους νύκτας ἴαυον·
urn:cts:greekLit:tlg0012.tlg002.murray:19.341#πολλὰς γὰρ δὴ νύκτας ἀεικελίῳ ἐνὶ κοίτῃ
urn:cts:greekLit:tlg0012.tlg002.murray:19.342#ἄεσα καί τʼ ἀνέμεινα ἐΰθρονον Ἠῶ δῖαν.
urn:cts:greekLit:tlg0012.tlg002.murray:19.343#οὐδέ τί μοι ποδάνιπτρα ποδῶν ἐπιήρανα θυμῷ
urn:cts:greekLit:tlg0012.tlg002.murray:19.344#γίγνεται· οὐδὲ γυνὴ ποδὸς ἅψεται ἡμετέροιο
urn:cts:greekLit:tlg0012.tlg002.murray:19.345#τάων αἵ τοι δῶμα κάτα δρήστειραι ἔασιν,
urn:cts:greekLit:tlg0012.tlg002.murray:19.346#εἰ μή τις γρηῦς ἔστι παλαιή, κεδνὰ ἰδυῖα,
urn:cts:greekLit:tlg0012.tlg002.murray:19.347#ἥ τις δὴ τέτληκε τόσα φρεσὶν ὅσσα τʼ ἐγώ περ·
urn:cts:greekLit:tlg0012.tlg002.murray:19.348#τῇ δʼ οὐκ ἂν φθονέοιμι ποδῶν ἅψασθαι ἐμεῖο.
urn:cts:greekLit:tlg0012.tlg002.murray:19.349#τὸν δʼ αὖτε προσέειπε περίφρων Πηνελόπεια·
urn:cts:greekLit:tlg0012.tlg002.murray:19.350#ξεῖνε φίλʼ· οὐ γάρ πώ τις ἀνὴρ πεπνυμένος ὧδε
urn:cts:greekLit:tlg0012.tlg002.murray:19.351#ξείνων τηλεδαπῶν φιλίων ἐμὸν ἵκετο δῶμα,
urn:cts:greekLit:tlg0012.tlg002.murray:19.352#ὡς σὺ μάλʼ εὐφραδέως πεπνυμένα πάντʼ ἀγορεύεις·
urn:cts:greekLit:tlg0012.tlg002.murray:19.353#ἔστι δέ μοι γρηῢς πυκινὰ φρεσὶ μήδεʼ ἔχουσα
urn:cts:greekLit:tlg0012.tlg002.murray:19.354#ἣ κεῖνον δύστηνον ἐῢ τρέφεν ἠδʼ ἀτίταλλε,
urn:cts:greekLit:tlg0012.tlg002.murray:19.355#δεξαμένη χείρεσσʼ,  ὅτε μιν πρῶτον τέκε μήτηρ,
urn:cts:greekLit:tlg0012.tlg002.murray:19.356#ἥ σε πόδας νίψει, ὀλιγηπελέουσά περ ἔμπης.
urn:cts:greekLit:tlg0012.tlg002.murray:19.357#ἀλλʼ ἄγε νῦν ἀνστᾶσα, περίφρων Εὐρύκλεια,
urn:cts:greekLit:tlg0012.tlg002.murray:19.358#νίψον σοῖο ἄνακτος ὁμήλικα· καί που Ὀδυσσεὺς
urn:cts:greekLit:tlg0012.tlg002.murray:19.359#ἤδη τοιόσδʼ ἐστὶ πόδας τοιόσδε τε χεῖρας·
urn:cts:greekLit:tlg0012.tlg002.murray:19.360#αἶψα γὰρ ἐν κακότητι βροτοὶ καταγηράσκουσιν.
urn:cts:greekLit:tlg0012.tlg002.murray:19.361#ὣς ἄρʼ ἔφη, γρηῢς δὲ κατέσχετο χερσὶ πρόσωπα,
urn:cts:greekLit:tlg0012.tlg002.murray:19.362#δάκρυα δʼ ἔκβαλε θερμά, ἔπος δʼ ὀλοφυδνὸν ἔειπεν·
urn:cts:greekLit:tlg0012.tlg002.murray:19.363#ὤ μοι ἐγὼ σέο, τέκνον, ἀμήχανος· ἦ σε περὶ Ζεὺς
urn:cts:greekLit:tlg0012.tlg002.murray:19.364#ἀνθρώπων ἤχθηρε θεουδέα θυμὸν ἔχοντα.
urn:cts:greekLit:tlg0012.tlg002.murray:19.365#οὐ γάρ πώ τις τόσσα βροτῶν Διὶ τερπικεραύνῳ
urn:cts:greekLit:tlg0012.tlg002.murray:19.366#πίονα μηρίʼ ἔκηʼ οὐδʼ ἐξαίτους ἑκατόμβας,
urn:cts:greekLit:tlg0012.tlg002.murray:19.367#ὅσσα σὺ τῷ ἐδίδους, ἀρώμενος ἧος ἵκοιο
urn:cts:greekLit:tlg0012.tlg002.murray:19.368#γῆράς τε λιπαρὸν θρέψαιό τε φαίδιμον υἱόν·
urn:cts:greekLit:tlg0012.tlg002.murray:19.369#νῦν δέ τοι οἴῳ πάμπαν ἀφείλετο νόστιμον ἦμαρ.
urn:cts:greekLit:tlg0012.tlg002.murray:19.370#οὕτω που καὶ κείνῳ ἐφεψιόωντο γυναῖκες
urn:cts:greekLit:tlg0012.tlg002.murray:19.371#ξείνων τηλεδαπῶν, ὅτε τευ κλυτὰ δώμαθʼ ἵκοιτο,
urn:cts:greekLit:tlg0012.tlg002.murray:19.372#ὡς σέθεν αἱ κύνες αἵδε καθεψιόωνται ἅπασαι,
urn:cts:greekLit:tlg0012.tlg002.murray:19.373#τάων νῦν λώβην τε καὶ αἴσχεα πόλλʼ ἀλεείνων
urn:cts:greekLit:tlg0012.tlg002.murray:19.374#οὐκ ἐάας νίζειν· ἐμὲ δʼ οὐκ ἀέκουσαν ἄνωγε
urn:cts:greekLit:tlg0012.tlg002.murray:19.375#κούρη Ἰκαρίοιο,  περίφρων Πηνελόπεια.
urn:cts:greekLit:tlg0012.tlg002.murray:19.376#τῷ σε πόδας νίψω ἅμα τʼ αὐτῆς Πηνελοπείης
urn:cts:greekLit:tlg0012.tlg002.murray:19.377#καὶ σέθεν εἵνεκʼ, ἐπεί μοι ὀρώρεται ἔνδοθι θυμὸς
urn:cts:greekLit:tlg0012.tlg002.murray:19.378#κήδεσιν. ἀλλʼ ἄγε νῦν ξυνίει ἔπος, ὅττι κεν εἴπω·
urn:cts:greekLit:tlg0012.tlg002.murray:19.379#πολλοὶ δὴ ξεῖνοι ταλαπείριοι ἐνθάδʼ ἵκοντο,
urn:cts:greekLit:tlg0012.tlg002.murray:19.380#ἀλλʼ οὔ πώ τινά φημι ἐοικότα ὧδε ἰδέσθαι
urn:cts:greekLit:tlg0012.tlg002.murray:19.381#ὡς σὺ δέμας φωνήν τε πόδας τʼ Ὀδυσῆϊ ἔοικας.
urn:cts:greekLit:tlg0012.tlg002.murray:19.382#τὴν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:19.383#ὦ γρηῦ, οὕτω φασὶν ὅσοι ἴδον ὀφθαλμοῖσιν
urn:cts:greekLit:tlg0012.tlg002.murray:19.384#ἡμέας ἀμφοτέρους, μάλα εἰκέλω ἀλλήλοιϊν
urn:cts:greekLit:tlg0012.tlg002.murray:19.385#ἔμμεναι, ὡς σύ περ αὐτὴ ἐπιφρονέουσʼ ἀγορεύεις.
urn:cts:greekLit:tlg0012.tlg002.murray:19.386#ὣς ἄρʼ ἔφη, γρηῢς δὲ λέβηθʼ ἕλε παμφανόωντα
urn:cts:greekLit:tlg0012.tlg002.murray:19.387#τοῦ πόδας ἐξαπένιζεν, ὕδωρ δʼ ἐνεχεύατο πουλὺ
urn:cts:greekLit:tlg0012.tlg002.murray:19.388#ψυχρόν, ἔπειτα δὲ θερμὸν ἐπήφυσεν. αὐτὰρ Ὀδυσσεὺς
urn:cts:greekLit:tlg0012.tlg002.murray:19.389#ἷζεν ἐπʼ ἐσχαρόφιν, ποτὶ δὲ σκότον ἐτράπετʼ αἶψα·
urn:cts:greekLit:tlg0012.tlg002.murray:19.390#αὐτίκα γὰρ κατὰ θυμὸν ὀΐσατο,  μή ἑ λαβοῦσα
urn:cts:greekLit:tlg0012.tlg002.murray:19.391#οὐλὴν ἀμφράσσαιτο καὶ ἀμφαδὰ ἔργα γένοιτο.
urn:cts:greekLit:tlg0012.tlg002.murray:19.392#νίζε δʼ ἄρʼ ἆσσον ἰοῦσα ἄναχθʼ ἑόν· αὐτίκα δʼ ἔγνω
urn:cts:greekLit:tlg0012.tlg002.murray:19.393#οὐλήν, τήν ποτέ μιν σῦς ἤλασε λευκῷ ὀδόντι
urn:cts:greekLit:tlg0012.tlg002.murray:19.394#Παρνησόνδʼ ἐλθόντα μετʼ Αὐτόλυκόν τε καὶ υἷας,
urn:cts:greekLit:tlg0012.tlg002.murray:19.395#μητρὸς ἑῆς πάτερʼ ἐσθλόν,  ὃς ἀνθρώπους ἐκέκαστο
urn:cts:greekLit:tlg0012.tlg002.murray:19.396#κλεπτοσύνῃ θʼ ὅρκῳ τε· θεὸς δέ οἱ αὐτὸς ἔδωκεν
urn:cts:greekLit:tlg0012.tlg002.murray:19.397#Ἑρμείας· τῷ γὰρ κεχαρισμένα μηρία καῖεν
urn:cts:greekLit:tlg0012.tlg002.murray:19.398#ἀρνῶν ἠδʼ ἐρίφων· ὁ δέ οἱ πρόφρων ἅμʼ ὀπήδει.
urn:cts:greekLit:tlg0012.tlg002.murray:19.399#Αὐτόλυκος δʼ ἐλθὼν Ἰθάκης ἐς πίονα δῆμον
urn:cts:greekLit:tlg0012.tlg002.murray:19.400#παῖδα νέον γεγαῶτα κιχήσατο θυγατέρος ἧς·
urn:cts:greekLit:tlg0012.tlg002.murray:19.401#τόν ῥά οἱ Εὐρύκλεια φίλοις ἐπὶ γούνασι θῆκε
urn:cts:greekLit:tlg0012.tlg002.murray:19.402#παυομένῳ δόρποιο, ἔπος τʼ ἔφατʼ ἔκ τʼ ὀνόμαζεν·
urn:cts:greekLit:tlg0012.tlg002.murray:19.403#Αὐτόλυκʼ, αὐτὸς νῦν ὄνομʼ εὕρεο ὅττι κε θῆαι
urn:cts:greekLit:tlg0012.tlg002.murray:19.404#παιδὸς παιδὶ φίλῳ· πολυάρητος δέ τοί ἐστιν.
urn:cts:greekLit:tlg0012.tlg002.murray:19.405#τὴν δʼ αὖτʼ Αὐτόλυκος ἀπαμείβετο φώνησέν τε·
urn:cts:greekLit:tlg0012.tlg002.murray:19.406#γαμβρὸς ἐμὸς θυγάτηρ τε, τίθεσθʼ ὄνομʼ ὅττι κεν εἴπω·
urn:cts:greekLit:tlg0012.tlg002.murray:19.407#πολλοῖσιν γὰρ ἐγώ γε ὀδυσσάμενος τόδʼ ἱκάνω,
urn:cts:greekLit:tlg0012.tlg002.murray:19.408#ἀνδράσιν ἠδὲ γυναιξὶν ἀνὰ χθόνα πουλυβότειραν·
urn:cts:greekLit:tlg0012.tlg002.murray:19.409#τῷ δʼ Ὀδυσεὺς ὄνομʼ ἔστω ἐπώνυμον· αὐτὰρ ἐγώ γε,
urn:cts:greekLit:tlg0012.tlg002.murray:19.410#ὁππότʼ ἂν ἡβήσας μητρώϊον ἐς μέγα δῶμα
urn:cts:greekLit:tlg0012.tlg002.murray:19.411#ἔλθῃ Παρνησόνδʼ, ὅθι πού μοι κτήματʼ ἔασι,
urn:cts:greekLit:tlg0012.tlg002.murray:19.412#τῶν οἱ ἐγὼ δώσω καί μιν χαίροντʼ ἀποπέμψω.
urn:cts:greekLit:tlg0012.tlg002.murray:19.413#τῶν ἕνεκʼ ἦλθʼ Ὀδυσεύς, ἵνα οἱ πόροι ἀγλαὰ δῶρα.
urn:cts:greekLit:tlg0012.tlg002.murray:19.414#τὸν μὲν ἄρʼ Αὐτόλυκός τε καὶ υἱέες Αὐτολύκοιο
urn:cts:greekLit:tlg0012.tlg002.murray:19.415#χερσίν τʼ ἠσπάζοντο ἔπεσσί τε μειλιχίοισι·
urn:cts:greekLit:tlg0012.tlg002.murray:19.416#μήτηρ δʼ Ἀμφιθέη μητρὸς περιφῦσʼ Ὀδυσῆϊ
urn:cts:greekLit:tlg0012.tlg002.murray:19.417#κύσσʼ ἄρα μιν κεφαλήν τε καὶ ἄμφω φάεα καλά.
urn:cts:greekLit:tlg0012.tlg002.murray:19.418#Αὐτόλυκος δʼ υἱοῖσιν ἐκέκλετο κυδαλίμοισι
urn:cts:greekLit:tlg0012.tlg002.murray:19.419#δεῖπνον ἐφοπλίσσαι· τοὶ δʼ ὀτρύνοντος ἄκουσαν,
urn:cts:greekLit:tlg0012.tlg002.murray:19.420#αὐτίκα δʼ εἰσάγαγον βοῦν ἄρσενα πενταέτηρον·
urn:cts:greekLit:tlg0012.tlg002.murray:19.421#τὸν δέρον ἀμφί θʼ ἕπον, καί μιν διέχευαν ἅπαντα,
urn:cts:greekLit:tlg0012.tlg002.murray:19.422#μίστυλλόν τʼ ἄρʼ ἐπισταμένως πεῖράν τʼ ὀβελοῖσιν,
urn:cts:greekLit:tlg0012.tlg002.murray:19.423#ὤπτησάν τε περιφραδέως, δάσσαντό τε μοίρας.
urn:cts:greekLit:tlg0012.tlg002.murray:19.424#ὣς τότε μὲν πρόπαν ἦμαρ ἐς ἠέλιον καταδύντα
urn:cts:greekLit:tlg0012.tlg002.murray:19.425#δαίνυντʼ,  οὐδέ τι θυμὸς ἐδεύετο δαιτὸς ἐΐσης·
urn:cts:greekLit:tlg0012.tlg002.murray:19.426#ἦμος δʼ ἠέλιος κατέδυ καὶ ἐπὶ κνέφας ἦλθεν,
urn:cts:greekLit:tlg0012.tlg002.murray:19.427#δὴ τότε κοιμήσαντο καὶ ὕπνου δῶρον ἕλοντο.
urn:cts:greekLit:tlg0012.tlg002.murray:19.428#ἦμος δʼ ἠριγένεια φάνη ῥοδοδάκτυλος Ἠώς,
urn:cts:greekLit:tlg0012.tlg002.murray:19.429#βάν ῥʼ ἴμεν ἐς θήρην, ἠμὲν κύνες ἠδὲ καὶ αὐτοὶ
urn:cts:greekLit:tlg0012.tlg002.murray:19.430#υἱέες Αὐτολύκου· μετὰ τοῖσι δὲ δῖος Ὀδυσσεὺς
urn:cts:greekLit:tlg0012.tlg002.murray:19.431#ἤϊεν· αἰπὺ δʼ ὄρος προσέβαν καταειμένον ὕλῃ
urn:cts:greekLit:tlg0012.tlg002.murray:19.432#Παρνησοῦ, τάχα δʼ ἵκανον πτύχας ἠνεμοέσσας.
urn:cts:greekLit:tlg0012.tlg002.murray:19.433#Ἠέλιος μὲν ἔπειτα νέον προσέβαλλεν ἀρούρας
urn:cts:greekLit:tlg0012.tlg002.murray:19.434#ἐξ ἀκαλαρρείταο βαθυρρόου Ὠκεανοῖο,
urn:cts:greekLit:tlg0012.tlg002.murray:19.435#οἱ δʼ ἐς βῆσσαν ἵκανον ἐπακτῆρες· πρὸ δʼ ἄρʼ αὐτῶν
urn:cts:greekLit:tlg0012.tlg002.murray:19.436#ἴχνιʼ ἐρευνῶντες κύνες ἤϊσαν, αὐτὰρ ὄπισθεν
urn:cts:greekLit:tlg0012.tlg002.murray:19.437#υἱέες Αὐτολύκου· μετὰ τοῖσι δὲ δῖος Ὀδυσσεὺς
urn:cts:greekLit:tlg0012.tlg002.murray:19.438#ἤϊεν ἄγχι κυνῶν, κραδάων δολιχόσκιον ἔγχος.
urn:cts:greekLit:tlg0012.tlg002.murray:19.439#ἔνθα δʼ ἄρʼ ἐν λόχμῃ πυκινῇ κατέκειτο μέγας σῦς·
urn:cts:greekLit:tlg0012.tlg002.murray:19.440#τὴν μὲν ἄρʼ οὔτʼ ἀνέμων διάει μένος ὑγρὸν ἀέντων,
urn:cts:greekLit:tlg0012.tlg002.murray:19.441#οὔτε μιν Ἠέλιος φαέθων ἀκτῖσιν ἔβαλλεν,
urn:cts:greekLit:tlg0012.tlg002.murray:19.442#οὔτʼ ὄμβρος περάασκε διαμπερές· ὣς ἄρα πυκνὴ
urn:cts:greekLit:tlg0012.tlg002.murray:19.443#ἦεν, ἀτὰρ φύλλων ἐνέην χύσις ἤλιθα πολλή.
urn:cts:greekLit:tlg0012.tlg002.murray:19.444#τὸν δʼ ἀνδρῶν τε κυνῶν τε περὶ κτύπος ἦλθε ποδοῖϊν,
urn:cts:greekLit:tlg0012.tlg002.murray:19.445#ὡς ἐπάγοντες ἐπῇσαν· ὁ δʼ ἀντίος ἐκ ξυλόχοιο
urn:cts:greekLit:tlg0012.tlg002.murray:19.446#φρίξας εὖ λοφιήν, πῦρ δʼ ὀφθαλμοῖσι δεδορκώς,
urn:cts:greekLit:tlg0012.tlg002.murray:19.447#στῆ ῥʼ αὐτῶν σχεδόθεν· ὁ δʼ ἄρα πρώτιστος Ὀδυσσεὺς
urn:cts:greekLit:tlg0012.tlg002.murray:19.448#ἔσσυτʼ ἀνασχόμενος δολιχὸν δόρυ χειρὶ παχείῃ,
urn:cts:greekLit:tlg0012.tlg002.murray:19.449#οὐτάμεναι μεμαώς· ὁ δέ μιν φθάμενος ἔλασεν σῦς
urn:cts:greekLit:tlg0012.tlg002.murray:19.450#γουνὸς ὕπερ,  πολλὸν δὲ διήφυσε σαρκὸς ὀδόντι
urn:cts:greekLit:tlg0012.tlg002.murray:19.451#λικριφὶς ἀΐξας, οὐδʼ ὀστέον ἵκετο φωτός.
urn:cts:greekLit:tlg0012.tlg002.murray:19.452#τὸν δʼ Ὀδυσεὺς οὔτησε τυχὼν κατὰ δεξιὸν ὦμον,
urn:cts:greekLit:tlg0012.tlg002.murray:19.453#ἀντικρὺ δὲ διῆλθε φαεινοῦ δουρὸς ἀκωκή·
urn:cts:greekLit:tlg0012.tlg002.murray:19.454#κὰδ δʼ ἔπεσʼ ἐν κονίῃσι μακών, ἀπὸ δʼ ἔπτατο θυμός.
urn:cts:greekLit:tlg0012.tlg002.murray:19.455#τὸν μὲν ἄρʼ Αὐτολύκου παῖδες φίλοι ἀμφεπένοντο,
urn:cts:greekLit:tlg0012.tlg002.murray:19.456#ὠτειλὴν δʼ Ὀδυσῆος ἀμύμονος ἀντιθέοιο
urn:cts:greekLit:tlg0012.tlg002.murray:19.457#δῆσαν ἐπισταμένως, ἐπαοιδῇ δʼ αἷμα κελαινὸν
urn:cts:greekLit:tlg0012.tlg002.murray:19.458#ἔσχεθον, αἶψα δʼ ἵκοντο φίλου πρὸς δώματα πατρός.
urn:cts:greekLit:tlg0012.tlg002.murray:19.459#τὸν μὲν ἄρʼ Αὐτόλυκός τε καὶ υἱέες Αὐτολύκοιο
urn:cts:greekLit:tlg0012.tlg002.murray:19.460#εὖ ἰησάμενοι ἠδʼ ἀγλαὰ δῶρα πορόντες
urn:cts:greekLit:tlg0012.tlg002.murray:19.461#καρπαλίμως χαίροντα φίλην ἐς πατρίδʼ ἔπεμπον
urn:cts:greekLit:tlg0012.tlg002.murray:19.462#εἰς Ἰθάκην. τῷ μέν ῥα πατὴρ καὶ πότνια μήτηρ
urn:cts:greekLit:tlg0012.tlg002.murray:19.463#χαῖρον νοστήσαντι καὶ ἐξερέεινον ἕκαστα,
urn:cts:greekLit:tlg0012.tlg002.murray:19.464#οὐλὴν ὅττι πάθοι· ὁ δʼ ἄρα σφίσιν εὖ κατέλεξεν
urn:cts:greekLit:tlg0012.tlg002.murray:19.465#ὥς μιν θηρεύοντʼ ἔλασεν σῦς λευκῷ ὀδόντι,
urn:cts:greekLit:tlg0012.tlg002.murray:19.466#Παρνησόνδʼ ἐλθόντα σὺν υἱάσιν Αὐτολύκοιο.
urn:cts:greekLit:tlg0012.tlg002.murray:19.467#τὴν γρηῢς χείρεσσι καταπρηνέσσι λαβοῦσα
urn:cts:greekLit:tlg0012.tlg002.murray:19.468#γνῶ ῥʼ ἐπιμασσαμένη, πόδα δὲ προέηκε φέρεσθαι·
urn:cts:greekLit:tlg0012.tlg002.murray:19.469#ἐν δὲ λέβητι πέσε κνήμη, κανάχησε δὲ χαλκός,
urn:cts:greekLit:tlg0012.tlg002.murray:19.470#ἂψ δʼ ἑτέρωσʼ ἐκλίθη· τὸ δʼ ἐπὶ χθονὸς ἐξέχυθʼ ὕδωρ.
urn:cts:greekLit:tlg0012.tlg002.murray:19.471#τὴν δʼ ἅμα χάρμα καὶ ἄλγος ἕλε φρένα, τὼ δέ οἱ ὄσσε
urn:cts:greekLit:tlg0012.tlg002.murray:19.472#δακρυόφι πλῆσθεν, θαλερὴ δέ οἱ ἔσχετο φωνή.
urn:cts:greekLit:tlg0012.tlg002.murray:19.473#ἁψαμένη δὲ γενείου Ὀδυσσῆα προσέειπεν·
urn:cts:greekLit:tlg0012.tlg002.murray:19.474#ἦ μάλʼ Ὀδυσσεύς ἐσσι, φίλον τέκος· οὐδέ σʼ ἐγώ γε
urn:cts:greekLit:tlg0012.tlg002.murray:19.475#πρὶν ἔγνων,  πρὶν πάντα ἄνακτʼ ἐμὸν ἀμφαφάασθαι.
urn:cts:greekLit:tlg0012.tlg002.murray:19.476#ἦ καὶ Πηνελόπειαν ἐσέδρακεν ὀφθαλμοῖσι,
urn:cts:greekLit:tlg0012.tlg002.murray:19.477#πεφραδέειν ἐθέλουσα φίλον πόσιν ἔνδον ἐόντα.
urn:cts:greekLit:tlg0012.tlg002.murray:19.478#ἡ δʼ οὔτʼ ἀθρῆσαι δύνατʼ ἀντίη οὔτε νοῆσαι·
urn:cts:greekLit:tlg0012.tlg002.murray:19.479#τῇ γὰρ Ἀθηναίη νόον ἔτραπεν· αὐτὰρ Ὀδυσσεὺς
urn:cts:greekLit:tlg0012.tlg002.murray:19.480#χεῖρʼ ἐπιμασσάμενος φάρυγος λάβε δεξιτερῆφι,
urn:cts:greekLit:tlg0012.tlg002.murray:19.481#τῇ δʼ ἑτέρῃ ἕθεν ἆσσον ἐρύσσατο φώνησέν τε.
urn:cts:greekLit:tlg0012.tlg002.murray:19.482#μαῖα, τίη μʼ ἐθέλεις ὀλέσαι; σὺ δέ μʼ ἔτρεφες αὐτὴ
urn:cts:greekLit:tlg0012.tlg002.murray:19.483#τῷ σῷ ἐπὶ μαζῷ· νῦν δʼ ἄλγεα πολλὰ μογήσας
urn:cts:greekLit:tlg0012.tlg002.murray:19.484#ἤλυθον εἰκοστῷ ἔτεϊ ἐς πατρίδα γαῖαν.
urn:cts:greekLit:tlg0012.tlg002.murray:19.485#ἀλλʼ ἐπεὶ ἐφράσθης καί τοι θεὸς ἔμβαλε θυμῷ,
urn:cts:greekLit:tlg0012.tlg002.murray:19.486#σίγα, μή τίς τʼ ἄλλος ἐνὶ μεγάροισι πύθηται.
urn:cts:greekLit:tlg0012.tlg002.murray:19.487#ὧδε γὰρ ἐξερέω, καὶ μὴν  τετελεσμένον ἔσται·
urn:cts:greekLit:tlg0012.tlg002.murray:19.488#εἴ χʼ ὑπʼ ἐμοί γε θεὸς δαμάσῃ μνηστῆρας ἀγαυούς,
urn:cts:greekLit:tlg0012.tlg002.murray:19.489#οὐδὲ τροφοῦ οὔσης σεῦ ἀφέξομαι, ὁππότʼ ἂν ἄλλας
urn:cts:greekLit:tlg0012.tlg002.murray:19.490#δμῳὰς ἐν μεγάροισιν ἐμοῖς κτείνωμι γυναῖκας.
urn:cts:greekLit:tlg0012.tlg002.murray:19.491#τὸν δʼ αὖτε προσέειπε περίφρων Εὐρύκλεια·
urn:cts:greekLit:tlg0012.tlg002.murray:19.492#τέκνον ἐμόν, ποῖόν σε ἔπος φύγεν ἕρκος ὀδόντων.
urn:cts:greekLit:tlg0012.tlg002.murray:19.493#οἶσθα μὲν οἷον ἐμὸν μένος ἔμπεδον οὐδʼ ἐπιεικτόν,
urn:cts:greekLit:tlg0012.tlg002.murray:19.494#ἕξω δʼ ὡς ὅτε τις στερεὴ λίθος ἠὲ σίδηρος.
urn:cts:greekLit:tlg0012.tlg002.murray:19.495#ἄλλο δέ τοι ἐρέω,  σὺ δʼ ἐνὶ φρεσὶ βάλλεο σῇσιν·
urn:cts:greekLit:tlg0012.tlg002.murray:19.496#εἴ χʼ ὑπό σοι γε θεὸς δαμάσῃ μνηστῆρας ἀγαυούς,
urn:cts:greekLit:tlg0012.tlg002.murray:19.497#δὴ τότε τοι καταλέξω ἐνὶ μεγάροισι γυναῖκας,
urn:cts:greekLit:tlg0012.tlg002.murray:19.498#αἵ τέ σʼ ἀτιμάζουσι καὶ αἳ νηλείτιδές εἰσι.
urn:cts:greekLit:tlg0012.tlg002.murray:19.499#τὴν δʼ ἀπαμειβόμενος προσέφη πολύμητις Ὀδυσσεύς
urn:cts:greekLit:tlg0012.tlg002.murray:19.500#μαῖα,  τίη δὲ σὺ τὰς μυθήσεαι; οὐδέ τί σε χρή.
urn:cts:greekLit:tlg0012.tlg002.murray:19.501#εὖ νυ καὶ αὐτὸς ἐγὼ φράσομαι καὶ εἴσομʼ ἑκάστην·
urn:cts:greekLit:tlg0012.tlg002.murray:19.502#ἀλλʼ ἔχε σιγῇ μῦθον, ἐπίτρεψον δὲ θεοῖσιν.
urn:cts:greekLit:tlg0012.tlg002.murray:19.503#ὣς ἄρʼ ἔφη, γρηῢς δὲ διὲκ μεγάροιο βεβήκει
urn:cts:greekLit:tlg0012.tlg002.murray:19.504#οἰσομένη ποδάνιπτρα· τὰ γὰρ πρότερʼ ἔκχυτο πάντα.
urn:cts:greekLit:tlg0012.tlg002.murray:19.505#αὐτὰρ ἐπεὶ νίψεν τε καὶ ἤλειψεν λίπʼ ἐλαίῳ,
urn:cts:greekLit:tlg0012.tlg002.murray:19.506#αὖτις ἄρʼ ἀσσοτέρω πυρὸς ἕλκετο δίφρον Ὀδυσσεὺς
urn:cts:greekLit:tlg0012.tlg002.murray:19.507#θερσόμενος, οὐλὴν δὲ κατὰ ῥακέεσσι κάλυψε.
urn:cts:greekLit:tlg0012.tlg002.murray:19.508#τοῖσι δὲ μύθων ἦρχε περίφρων Πηνελόπεια·
urn:cts:greekLit:tlg0012.tlg002.murray:19.509#ξεῖνε, τὸ μέν σʼ ἔτι τυτθὸν ἐγὼν εἰρήσομαι αὐτή·
urn:cts:greekLit:tlg0012.tlg002.murray:19.510#καὶ γὰρ δὴ κοίτοιο τάχʼ ἔσσεται ἡδέος ὥρη,
urn:cts:greekLit:tlg0012.tlg002.murray:19.511#ὅν τινά γʼ ὕπνος ἕλοι γλυκερός, καὶ κηδόμενόν περ.
urn:cts:greekLit:tlg0012.tlg002.murray:19.512#αὐτὰρ ἐμοὶ καὶ πένθος ἀμέτρητον πόρε δαίμων·
urn:cts:greekLit:tlg0012.tlg002.murray:19.513#ἤματα μὲν γὰρ τέρπομʼ ὀδυρομένη, γοόωσα,
urn:cts:greekLit:tlg0012.tlg002.murray:19.514#ἔς τʼ ἐμὰ ἔργʼ ὁρόωσα καὶ ἀμφιπόλων ἐνὶ οἴκῳ·
urn:cts:greekLit:tlg0012.tlg002.murray:19.515#αὐτὰρ ἐπὴν νὺξ ἔλθῃ,  ἕλῃσί τε κοῖτος ἅπαντας,
urn:cts:greekLit:tlg0012.tlg002.murray:19.516#κεῖμαι ἐνὶ λέκτρῳ, πυκιναὶ δέ μοι ἀμφʼ ἀδινὸν κῆρ
urn:cts:greekLit:tlg0012.tlg002.murray:19.517#ὀξεῖαι μελεδῶνες ὀδυρομένην ἐρέθουσιν.
urn:cts:greekLit:tlg0012.tlg002.murray:19.518#ὡς δʼ ὅτε Πανδαρέου κούρη, χλωρηῒς ἀηδών,
urn:cts:greekLit:tlg0012.tlg002.murray:19.519#καλὸν ἀείδῃσιν ἔαρος νέον ἱσταμένοιο,
urn:cts:greekLit:tlg0012.tlg002.murray:19.520#δενδρέων ἐν πετάλοισι καθεζομένη πυκινοῖσιν,
urn:cts:greekLit:tlg0012.tlg002.murray:19.521#ἥ τε θαμὰ τρωπῶσα χέει πολυηχέα φωνήν,
urn:cts:greekLit:tlg0012.tlg002.murray:19.522#παῖδʼ ὀλοφυρομένη Ἴτυλον φίλον, ὅν ποτε χαλκῷ
urn:cts:greekLit:tlg0012.tlg002.murray:19.523#κτεῖνε διʼ ἀφραδίας, κοῦρον Ζήθοιο ἄνακτος,
urn:cts:greekLit:tlg0012.tlg002.murray:19.524#ὣς καὶ ἐμοὶ δίχα θυμὸς ὀρώρεται ἔνθα καὶ ἔνθα,
urn:cts:greekLit:tlg0012.tlg002.murray:19.525#ἠὲ μένω παρὰ παιδὶ καὶ ἔμπεδα πάντα φυλάσσω,
urn:cts:greekLit:tlg0012.tlg002.murray:19.526#κτῆσιν ἐμήν, δμῶάς τε καὶ ὑψερεφὲς μέγα δῶμα,
urn:cts:greekLit:tlg0012.tlg002.murray:19.527#εὐνήν τʼ αἰδομένη πόσιος δήμοιό τε φῆμιν,
urn:cts:greekLit:tlg0012.tlg002.murray:19.528#ἦ ἤδη ἅμʼ ἕπωμαι Ἀχαιῶν ὅς τις ἄριστος
urn:cts:greekLit:tlg0012.tlg002.murray:19.529#μνᾶται ἐνὶ μεγάροισι, πορὼν ἀπερείσια ἕδνα.
urn:cts:greekLit:tlg0012.tlg002.murray:19.530#παῖς δʼ ἐμὸς ἧος ἔην ἔτι νήπιος ἠδὲ χαλίφρων,
urn:cts:greekLit:tlg0012.tlg002.murray:19.531#γήμασθʼ οὔ μʼ εἴα πόσιος κατὰ δῶμα λιποῦσαν·
urn:cts:greekLit:tlg0012.tlg002.murray:19.532#νῦν δʼ ὅτε δὴ μέγας ἐστὶ καὶ ἥβης μέτρον ἱκάνει,
urn:cts:greekLit:tlg0012.tlg002.murray:19.533#καὶ δή μʼ ἀρᾶται πάλιν ἐλθέμεν ἐκ μεγάροιο,
urn:cts:greekLit:tlg0012.tlg002.murray:19.534#κτήσιος ἀσχαλόων, τήν οἱ κατέδουσιν Ἀχαιοί.
urn:cts:greekLit:tlg0012.tlg002.murray:19.535#ἀλλʼ ἄγε μοι τὸν ὄνειρον ὑπόκριναι καὶ ἄκουσον.
urn:cts:greekLit:tlg0012.tlg002.murray:19.536#χῆνές μοι κατὰ οἶκον ἐείκοσι πυρὸν ἔδουσιν
urn:cts:greekLit:tlg0012.tlg002.murray:19.537#ἐξ ὕδατος, καί τέ σφιν ἰαίνομαι εἰσορόωσα·
urn:cts:greekLit:tlg0012.tlg002.murray:19.538#ἐλθὼν δʼ ἐξ ὄρεος μέγας αἰετὸς ἀγκυλοχείλης
urn:cts:greekLit:tlg0012.tlg002.murray:19.539#πᾶσι κατʼ αὐχένας ἦξε καὶ ἔκτανεν· οἱ δʼ ἐκέχυντο
urn:cts:greekLit:tlg0012.tlg002.murray:19.540#ἀθρόοι ἐν μεγάροις,  ὁ δʼ ἐς αἰθέρα δῖαν ἀέρθη.
urn:cts:greekLit:tlg0012.tlg002.murray:19.541#αὐτὰρ ἐγὼ κλαῖον καὶ ἐκώκυον ἔν περ ὀνείρῳ,
urn:cts:greekLit:tlg0012.tlg002.murray:19.542#ἀμφὶ δʼ ἔμʼ ἠγερέθοντο ἐϋπλοκαμῖδες Ἀχαιαί,
urn:cts:greekLit:tlg0012.tlg002.murray:19.543#οἴκτρʼ ὀλοφυρομένην ὅ μοι αἰετὸς ἔκτανε χῆνας.
urn:cts:greekLit:tlg0012.tlg002.murray:19.544#ἂψ δʼ ἐλθὼν κατʼ ἄρʼ ἕζετʼ ἐπὶ προὔχοντι μελάθρῳ,
urn:cts:greekLit:tlg0012.tlg002.murray:19.545#φωνῇ δὲ βροτέῃ κατερήτυε φώνησέν τε·
urn:cts:greekLit:tlg0012.tlg002.murray:19.546#θάρσει, Ἰκαρίου κούρη τηλεκλειτοῖο·
urn:cts:greekLit:tlg0012.tlg002.murray:19.547#οὐκ ὄναρ, ἀλλʼ ὕπαρ ἐσθλόν, ὅ τοι τετελεσμένον ἔσται.
urn:cts:greekLit:tlg0012.tlg002.murray:19.548#χῆνες μὲν μνηστῆρες, ἐγὼ δέ τοι αἰετὸς ὄρνις
urn:cts:greekLit:tlg0012.tlg002.murray:19.549#ἦα πάρος, νῦν αὖτε τεὸς πόσις εἰλήλουθα,
urn:cts:greekLit:tlg0012.tlg002.murray:19.550#ὃς πᾶσι μνηστῆρσιν ἀεικέα πότμον ἐφήσω.
urn:cts:greekLit:tlg0012.tlg002.murray:19.551#ὣς ἔφατʼ, αὐτὰρ ἐμὲ μελιηδὴς ὕπνος ἀνῆκε·
urn:cts:greekLit:tlg0012.tlg002.murray:19.552#παπτήνασα δὲ χῆνας ἐνὶ μεγάροισι νόησα
urn:cts:greekLit:tlg0012.tlg002.murray:19.553#πυρὸν ἐρεπτομένους παρὰ πύελον, ἧχι πάρος περ.
urn:cts:greekLit:tlg0012.tlg002.murray:19.554#τὴν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:19.555#ὦ γύναι,  οὔ πως ἔστιν ὑποκρίνασθαι ὄνειρον
urn:cts:greekLit:tlg0012.tlg002.murray:19.556#ἄλλῃ ἀποκλίναντʼ, ἐπεὶ ἦ ῥά τοι αὐτὸς Ὀδυσσεὺς
urn:cts:greekLit:tlg0012.tlg002.murray:19.557#πέφραδʼ ὅπως τελέει· μνηστῆρσι δὲ φαίνετʼ ὄλεθρος
urn:cts:greekLit:tlg0012.tlg002.murray:19.558#πᾶσι μάλʼ, οὐδέ κέ τις θάνατον καὶ κῆρας ἀλύξει.
urn:cts:greekLit:tlg0012.tlg002.murray:19.559#τὸν δʼ αὖτε προσέειπε περίφρων Πηνελόπεια·
urn:cts:greekLit:tlg0012.tlg002.murray:19.560#ξεῖνʼ,  ἦ τοι μὲν ὄνειροι ἀμήχανοι ἀκριτόμυθοι
urn:cts:greekLit:tlg0012.tlg002.murray:19.561#γίγνοντʼ, οὐδέ τι πάντα τελείεται ἀνθρώποισι.
urn:cts:greekLit:tlg0012.tlg002.murray:19.562#δοιαὶ γάρ τε πύλαι ἀμενηνῶν εἰσὶν ὀνείρων·
urn:cts:greekLit:tlg0012.tlg002.murray:19.563#αἱ μὲν γὰρ κεράεσσι τετεύχαται, αἱ δʼ ἐλέφαντι·
urn:cts:greekLit:tlg0012.tlg002.murray:19.564#τῶν οἳ μέν κʼ ἔλθωσι διὰ πριστοῦ ἐλέφαντος,
urn:cts:greekLit:tlg0012.tlg002.murray:19.565#οἵ ῥʼ ἐλεφαίρονται,  ἔπεʼ ἀκράαντα φέροντες·
urn:cts:greekLit:tlg0012.tlg002.murray:19.566#οἱ δὲ διὰ ξεστῶν κεράων ἔλθωσι θύραζε,
urn:cts:greekLit:tlg0012.tlg002.murray:19.567#οἵ ῥʼ ἔτυμα κραίνουσι, βροτῶν ὅτε κέν τις ἴδηται.
urn:cts:greekLit:tlg0012.tlg002.murray:19.568#ἀλλʼ ἐμοὶ οὐκ ἐντεῦθεν ὀΐομαι αἰνὸν ὄνειρον
urn:cts:greekLit:tlg0012.tlg002.murray:19.569#ἐλθέμεν· ἦ κʼ ἀσπαστὸν ἐμοὶ καὶ παιδὶ γένοιτο.
urn:cts:greekLit:tlg0012.tlg002.murray:19.570#ἄλλο δέ τοι ἐρέω,  σὺ δʼ ἐνὶ φρεσὶ βάλλεο σῇσιν·
urn:cts:greekLit:tlg0012.tlg002.murray:19.571#ἥδε δὴ ἠὼς εἶσι δυσώνυμος, ἥ μʼ Ὀδυσῆος
urn:cts:greekLit:tlg0012.tlg002.murray:19.572#οἴκου ἀποσχήσει· νῦν γὰρ καταθήσω ἄεθλον,
urn:cts:greekLit:tlg0012.tlg002.murray:19.573#τοὺς πελέκεας, τοὺς κεῖνος ἐνὶ μεγάροισιν ἑοῖσιν
urn:cts:greekLit:tlg0012.tlg002.murray:19.574#ἵστασχʼ ἑξείης, δρυόχους ὥς, δώδεκα πάντας·
urn:cts:greekLit:tlg0012.tlg002.murray:19.575#στὰς δʼ ὅ γε πολλὸν ἄνευθε διαρρίπτασκεν ὀϊστόν.
urn:cts:greekLit:tlg0012.tlg002.murray:19.576#νῦν δὲ μνηστήρεσσιν ἄεθλον τοῦτον ἐφήσω·
urn:cts:greekLit:tlg0012.tlg002.murray:19.577#ὃς δέ κε ῥηΐτατʼ ἐντανύσῃ βιὸν ἐν παλάμῃσι
urn:cts:greekLit:tlg0012.tlg002.murray:19.578#καὶ διοϊστεύσῃ πελέκεων δυοκαίδεκα πάντων,
urn:cts:greekLit:tlg0012.tlg002.murray:19.579#τῷ κεν ἅμʼ ἑσποίμην, νοσφισσαμένη τόδε δῶμα
urn:cts:greekLit:tlg0012.tlg002.murray:19.580#κουρίδιον, μάλα καλόν,  ἐνίπλειον βιότοιο·
urn:cts:greekLit:tlg0012.tlg002.murray:19.581#τοῦ ποτὲ μεμνήσεσθαι ὀΐομαι ἔν περ ὀνείρῳ.
urn:cts:greekLit:tlg0012.tlg002.murray:19.582#τὴν δʼ ἀπαμειβόμενος προσέφη πολύμητις Ὀδυσσεύς
urn:cts:greekLit:tlg0012.tlg002.murray:19.583#ὦ γύναι αἰδοίη Λαερτιάδεω Ὀδυσῆος,
urn:cts:greekLit:tlg0012.tlg002.murray:19.584#μηκέτι νῦν ἀνάβαλλε δόμοις ἔνι τοῦτον ἄεθλον·
urn:cts:greekLit:tlg0012.tlg002.murray:19.585#πρὶν γάρ τοι πολύμητις ἐλεύσεται ἐνθάδʼ Ὀδυσσεύς,
urn:cts:greekLit:tlg0012.tlg002.murray:19.586#πρὶν τούτους τόδε τόξον ἐΰξοον ἀμφαφόωντας
urn:cts:greekLit:tlg0012.tlg002.murray:19.587#νευρήν τʼ ἐντανύσαι διοϊστεῦσαί τε σιδήρου.
urn:cts:greekLit:tlg0012.tlg002.murray:19.588#τὸν δʼ αὖτε προσέειπε περίφρων Πηνελόπεια·
urn:cts:greekLit:tlg0012.tlg002.murray:19.589#εἴ κʼ ἐθέλοις μοι, ξεῖνε, παρήμενος ἐν μεγάροισι
urn:cts:greekLit:tlg0012.tlg002.murray:19.590#τέρπειν, οὔ κέ μοι ὕπνος ἐπὶ βλεφάροισι χυθείη.
urn:cts:greekLit:tlg0012.tlg002.murray:19.591#ἀλλʼ οὐ γάρ πως ἔστιν ἀΰπνους ἔμμεναι αἰεὶ
urn:cts:greekLit:tlg0012.tlg002.murray:19.592#ἀνθρώπους· ἐπὶ γάρ τοι ἑκάστῳ μοῖραν ἔθηκαν
urn:cts:greekLit:tlg0012.tlg002.murray:19.593#ἀθάνατοι θνητοῖσιν ἐπὶ ζείδωρον ἄρουραν.
urn:cts:greekLit:tlg0012.tlg002.murray:19.594#ἀλλʼ ἦ τοι μὲν ἐγὼν ὑπερώϊον εἰσαναβᾶσα
urn:cts:greekLit:tlg0012.tlg002.murray:19.595#λέξομαι εἰς εὐνήν,  ἥ μοι στονόεσσα τέτυκται,
urn:cts:greekLit:tlg0012.tlg002.murray:19.596#αἰεὶ δάκρυσʼ ἐμοῖσι πεφυρμένη, ἐξ οὗ Ὀδυσσεὺς
urn:cts:greekLit:tlg0012.tlg002.murray:19.597#ᾤχετʼ ἐποψόμενος Κακοΐλιον οὐκ ὀνομαστήν.
urn:cts:greekLit:tlg0012.tlg002.murray:19.598#ἔνθα κε λεξαίμην· σὺ δὲ λέξεο τῷδʼ ἐνὶ οἴκῳ,
urn:cts:greekLit:tlg0012.tlg002.murray:19.599#ἢ χαμάδις στορέσας ἤ τοι κατὰ δέμνια θέντων.
urn:cts:greekLit:tlg0012.tlg002.murray:19.600#ὣς εἰποῦσʼ ἀνέβαινʼ ὑπερώϊα σιγαλόεντα,
urn:cts:greekLit:tlg0012.tlg002.murray:19.601#οὐκ οἴη, ἅμα τῇ γε καὶ ἀμφίπολοι κίον ἄλλαι.
urn:cts:greekLit:tlg0012.tlg002.murray:19.602#ἐς δʼ ὑπερῷʼ ἀναβᾶσα σὺν ἀμφιπόλοισι γυναιξὶ
urn:cts:greekLit:tlg0012.tlg002.murray:19.603#κλαῖεν ἔπειτʼ Ὀδυσῆα, φίλον πόσιν, ὄφρα οἱ ὕπνον
urn:cts:greekLit:tlg0012.tlg002.murray:19.604#ἡδὺν ἐπὶ βλεφάροισι βάλε γλαυκῶπις Ἀθήνη.
urn:cts:greekLit:tlg0012.tlg002.murray:20.1#αὐτὰρ ὁ ἐν προδόμῳ εὐνάζετο δῖος Ὀδυσσεύς·
urn:cts:greekLit:tlg0012.tlg002.murray:20.2#κὰμ μὲν ἀδέψητον βοέην στόρεσʼ, αὐτὰρ ὕπερθε
urn:cts:greekLit:tlg0012.tlg002.murray:20.3#κώεα πόλλʼ ὀΐων, τοὺς ἱρεύεσκον Ἀχαιοί·
urn:cts:greekLit:tlg0012.tlg002.murray:20.4#Εὐρυνόμη δʼ ἄρʼ ἐπὶ χλαῖναν βάλε κοιμηθέντι.
urn:cts:greekLit:tlg0012.tlg002.murray:20.5#ἔνθʼ Ὀδυσεὺς μνηστῆρσι κακὰ φρονέων ἐνὶ θυμῷ
urn:cts:greekLit:tlg0012.tlg002.murray:20.6#κεῖτʼ ἐγρηγορόων· ταὶ δʼ ἐκ μεγάροιο γυναῖκες
urn:cts:greekLit:tlg0012.tlg002.murray:20.7#ἤϊσαν, αἳ μνηστῆρσιν ἐμισγέσκοντο πάρος περ,
urn:cts:greekLit:tlg0012.tlg002.murray:20.8#ἀλλήλῃσι γέλω τε καὶ εὐφροσύνην παρέχουσαι.
urn:cts:greekLit:tlg0012.tlg002.murray:20.9#τοῦ δʼ ὠρίνετο θυμὸς ἐνὶ στήθεσσι φίλοισι·
urn:cts:greekLit:tlg0012.tlg002.murray:20.10#πολλὰ δὲ μερμήριζε κατὰ φρένα καὶ κατὰ θυμόν,
urn:cts:greekLit:tlg0012.tlg002.murray:20.11#ἠὲ μεταΐξας θάνατον τεύξειεν ἑκάστῃ,
urn:cts:greekLit:tlg0012.tlg002.murray:20.12#ἦ ἔτʼ ἐῷ μνηστῆρσιν ὑπερφιάλοισι μιγῆναι
urn:cts:greekLit:tlg0012.tlg002.murray:20.13#ὕστατα καὶ πύματα, κραδίη δέ οἱ ἔνδον ὑλάκτει.
urn:cts:greekLit:tlg0012.tlg002.murray:20.14#ὡς δὲ κύων ἀμαλῇσι περὶ σκυλάκεσσι βεβῶσα
urn:cts:greekLit:tlg0012.tlg002.murray:20.15#ἄνδρʼ ἀγνοιήσασʼ ὑλάει μέμονέν τε μάχεσθαι,
urn:cts:greekLit:tlg0012.tlg002.murray:20.16#ὥς ῥα τοῦ ἔνδον ὑλάκτει ἀγαιομένου κακὰ ἔργα·
urn:cts:greekLit:tlg0012.tlg002.murray:20.17#στῆθος δὲ πλήξας κραδίην ἠνίπαπε μύθῳ·
urn:cts:greekLit:tlg0012.tlg002.murray:20.18#τέτλαθι δή, κραδίη· καὶ κύντερον ἄλλο ποτʼ ἔτλης.
urn:cts:greekLit:tlg0012.tlg002.murray:20.19#ἤματι τῷ ὅτε μοι μένος ἄσχετος ἤσθιε Κύκλωψ
urn:cts:greekLit:tlg0012.tlg002.murray:20.20#ἰφθίμους ἑτάρους· σὺ δʼ ἐτόλμας,  ὄφρα σε μῆτις
urn:cts:greekLit:tlg0012.tlg002.murray:20.21#ἐξάγαγʼ ἐξ ἄντροιο ὀϊόμενον θανέεσθαι.
urn:cts:greekLit:tlg0012.tlg002.murray:20.22#ὣς ἔφατʼ, ἐν στήθεσσι καθαπτόμενος φίλον ἦτορ·
urn:cts:greekLit:tlg0012.tlg002.murray:20.23#τῷ δὲ μάλʼ ἐν πείσῃ κραδίη μένε τετληυῖα
urn:cts:greekLit:tlg0012.tlg002.murray:20.24#νωλεμέως· ἀτὰρ αὐτὸς ἑλίσσετο ἔνθα καὶ ἔνθα.
urn:cts:greekLit:tlg0012.tlg002.murray:20.25#ὡς δʼ ὅτε γαστέρʼ ἀνὴρ πολέος πυρὸς αἰθομένοιο,
urn:cts:greekLit:tlg0012.tlg002.murray:20.26#ἐμπλείην κνίσης τε καὶ αἵματος, ἔνθα καὶ ἔνθα
urn:cts:greekLit:tlg0012.tlg002.murray:20.27#αἰόλλῃ, μάλα δʼ ὦκα λιλαίεται ὀπτηθῆναι,
urn:cts:greekLit:tlg0012.tlg002.murray:20.28#ὣς ἄρʼ ὅ γʼ ἔνθα καὶ ἔνθα ἑλίσσετο, μερμηρίζων
urn:cts:greekLit:tlg0012.tlg002.murray:20.29#ὅππως δὴ μνηστῆρσιν ἀναιδέσι χεῖρας ἐφήσει
urn:cts:greekLit:tlg0012.tlg002.murray:20.30#μοῦνος ἐὼν πολέσι.  σχεδόθεν δέ οἱ ἦλθεν Ἀθήνη
urn:cts:greekLit:tlg0012.tlg002.murray:20.31#οὐρανόθεν καταβᾶσα· δέμας δʼ ἤϊκτο γυναικί·
urn:cts:greekLit:tlg0012.tlg002.murray:20.32#στῆ δʼ ἄρʼ ὑπὲρ κεφαλῆς καί μιν πρὸς μῦθον ἔειπε·
urn:cts:greekLit:tlg0012.tlg002.murray:20.33#τίπτʼ αὖτʼ ἐγρήσσεις, πάντων περὶ κάμμορε φωτῶν;
urn:cts:greekLit:tlg0012.tlg002.murray:20.34#οἶκος μέν τοι ὅδʼ ἐστί, γυνὴ δέ τοι ἥδʼ ἐνὶ οἴκῳ
urn:cts:greekLit:tlg0012.tlg002.murray:20.35#καὶ, πάϊς,  οἷόν πού τις ἐέλδεται ἔμμεναι υἷα.
urn:cts:greekLit:tlg0012.tlg002.murray:20.36#τὴν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:20.37#ναὶ δὴ ταῦτά γε πάντα, θεά, κατὰ μοῖραν ἔειπες·
urn:cts:greekLit:tlg0012.tlg002.murray:20.38#ἀλλά τί μοι τόδε θυμὸς ἐνὶ φρεσὶ μερμηρίζει,
urn:cts:greekLit:tlg0012.tlg002.murray:20.39#ὅππως δὴ μνηστῆρσιν ἀναιδέσι χεῖρας ἐφήσω,
urn:cts:greekLit:tlg0012.tlg002.murray:20.40#μοῦνος ἐών· οἱ δʼ αἰὲν ἀολλέες ἔνδον ἔασι.
urn:cts:greekLit:tlg0012.tlg002.murray:20.41#πρὸς δʼ ἔτι καὶ τόδε μεῖζον ἐνὶ φρεσὶ μερμηρίζω·
urn:cts:greekLit:tlg0012.tlg002.murray:20.42#εἴ περ γὰρ κτείναιμι Διός τε σέθεν τε ἕκητι,
urn:cts:greekLit:tlg0012.tlg002.murray:20.43#πῆ κεν ὑπεκπροφύγοιμι; τά σε φράζεσθαι ἄνωγα.
urn:cts:greekLit:tlg0012.tlg002.murray:20.44#τὸν δʼ αὖτε προσέειπε θεὰ γλαυκῶπις Ἀθήνη·
urn:cts:greekLit:tlg0012.tlg002.murray:20.45#σχέτλιε,  καὶ μέν τίς τε χερείονι πείθεθʼ ἑταίρῳ,
urn:cts:greekLit:tlg0012.tlg002.murray:20.46#ὅς περ θνητός τʼ ἐστὶ καὶ οὐ τόσα μήδεα οἶδεν·
urn:cts:greekLit:tlg0012.tlg002.murray:20.47#αὐτὰρ ἐγὼ θεός εἰμι, διαμπερὲς ἥ σε φυλάσσω
urn:cts:greekLit:tlg0012.tlg002.murray:20.48#ἐν πάντεσσι πόνοις. ἐρέω δέ τοι ἐξαναφανδόν·
urn:cts:greekLit:tlg0012.tlg002.murray:20.49#εἴ περ πεντήκοντα λόχοι μερόπων ἀνθρώπων
urn:cts:greekLit:tlg0012.tlg002.murray:20.50#νῶϊ περισταῖεν,  κτεῖναι μεμαῶτες Ἄρηϊ,
urn:cts:greekLit:tlg0012.tlg002.murray:20.51#καί κεν τῶν ἐλάσαιο βόας καὶ ἴφια μῆλα.
urn:cts:greekLit:tlg0012.tlg002.murray:20.52#ἀλλʼ ἑλέτω σε καὶ ὕπνος· ἀνίη καὶ τὸ φυλάσσειν
urn:cts:greekLit:tlg0012.tlg002.murray:20.53#πάννυχον ἐγρήσσοντα, κακῶν δʼ ὑποδύσεαι ἤδη.
urn:cts:greekLit:tlg0012.tlg002.murray:20.54#ὣς φάτο, καί ῥά οἱ ὕπνον ἐπὶ βλεφάροισιν ἔχευεν,
urn:cts:greekLit:tlg0012.tlg002.murray:20.55#αὐτὴ δʼ ἂψ ἐς Ὄλυμπον ἀφίκετο δῖα θεάων.
urn:cts:greekLit:tlg0012.tlg002.murray:20.56#εὖτε τὸν ὕπνος ἔμαρπτε, λύων μελεδήματα θυμοῦ,
urn:cts:greekLit:tlg0012.tlg002.murray:20.57#λυσιμελής, ἄλοχος δʼ ἄρʼ ἐπέγρετο κεδνὰ ἰδυῖα·
urn:cts:greekLit:tlg0012.tlg002.murray:20.58#κλαῖε δʼ ἄρʼ ἐν λέκτροισι καθεζομένη μαλακοῖσιν.
urn:cts:greekLit:tlg0012.tlg002.murray:20.59#αὐτὰρ ἐπεὶ κλαίουσα κορέσσατο ὃν κατὰ θυμόν,
urn:cts:greekLit:tlg0012.tlg002.murray:20.60#Ἀρτέμιδι πρώτιστον ἐπεύξατο δῖα γυναικῶν·
urn:cts:greekLit:tlg0012.tlg002.murray:20.61#Ἄρτεμι, πότνα θεά, θύγατερ Διός, αἴθε μοι ἤδη
urn:cts:greekLit:tlg0012.tlg002.murray:20.62#ἰὸν ἐνὶ στήθεσσι βαλοῦσʼ ἐκ θυμὸν ἕλοιο
urn:cts:greekLit:tlg0012.tlg002.murray:20.63#αὐτίκα νῦν, ἢ ἔπειτα μʼ ἀναρπάξασα θύελλα
urn:cts:greekLit:tlg0012.tlg002.murray:20.64#οἴχοιτο προφέρουσα κατʼ ἠερόεντα κέλευθα,
urn:cts:greekLit:tlg0012.tlg002.murray:20.65#ἐν προχοῇς δὲ βάλοι ἀψορρόου Ὠκεανοῖο.
urn:cts:greekLit:tlg0012.tlg002.murray:20.66#ὡς δʼ ὅτε Πανδαρέου κούρας ἀνέλοντο θύελλαι·
urn:cts:greekLit:tlg0012.tlg002.murray:20.67#τῇσι τοκῆας μὲν φθῖσαν θεοί, αἱ δʼ ἐλίποντο
urn:cts:greekLit:tlg0012.tlg002.murray:20.68#ὀρφαναὶ ἐν μεγάροισι, κόμισσε δὲ δῖʼ Ἀφροδίτη
urn:cts:greekLit:tlg0012.tlg002.murray:20.69#τυρῷ καὶ μέλιτι γλυκερῷ καὶ ἡδέϊ οἴνῳ·
urn:cts:greekLit:tlg0012.tlg002.murray:20.70#Ἥρη δʼ αὐτῇσιν περὶ πασέων δῶκε γυναικῶν
urn:cts:greekLit:tlg0012.tlg002.murray:20.71#εἶδος καὶ πινυτήν, μῆκος δʼ ἔπορʼ Ἄρτεμις ἁγνή,
urn:cts:greekLit:tlg0012.tlg002.murray:20.72#ἔργα δʼ Ἀθηναίη δέδαε κλυτὰ ἐργάζεσθαι.
urn:cts:greekLit:tlg0012.tlg002.murray:20.73#εὖτʼ Ἀφροδίτη δῖα προσέστιχε μακρὸν Ὄλυμπον,
urn:cts:greekLit:tlg0012.tlg002.murray:20.74#κούρῃς αἰτήσουσα τέλος θαλεροῖο γάμοιο—
urn:cts:greekLit:tlg0012.tlg002.murray:20.75#ἐς Δία τερπικέραυνον,  ὁ γάρ τʼ εὖ οἶδεν ἅπαντα,
urn:cts:greekLit:tlg0012.tlg002.murray:20.76#μοῖράν τʼ ἀμμορίην τε καταθνητῶν ἀνθρώπων—
urn:cts:greekLit:tlg0012.tlg002.murray:20.77#τόφρα δὲ τὰς κούρας ἅρπυιαι ἀνηρείψαντο
urn:cts:greekLit:tlg0012.tlg002.murray:20.78#καί ῥʼ ἔδοσαν στυγερῇσιν ἐρινύσιν ἀμφιπολεύειν·
urn:cts:greekLit:tlg0012.tlg002.murray:20.79#ὣς ἔμʼ ἀϊστώσειαν Ὀλύμπια δώματʼ ἔχοντες,
urn:cts:greekLit:tlg0012.tlg002.murray:20.80#ἠέ μʼ ἐϋπλόκαμος βάλοι Ἄρτεμις,  ὄφρʼ Ὀδυσῆα
urn:cts:greekLit:tlg0012.tlg002.murray:20.81#ὀσσομένη καὶ γαῖαν ὕπο στυγερὴν ἀφικοίμην,
urn:cts:greekLit:tlg0012.tlg002.murray:20.82#μηδέ τι χείρονος ἀνδρὸς ἐϋφραίνοιμι νόημα.
urn:cts:greekLit:tlg0012.tlg002.murray:20.83#ἀλλὰ τὸ μὲν καὶ ἀνεκτὸν ἔχει κακόν, ὁππότε κέν τις
urn:cts:greekLit:tlg0012.tlg002.murray:20.84#ἤματα μὲν κλαίῃ, πυκινῶς ἀκαχήμενος ἦτορ,
urn:cts:greekLit:tlg0012.tlg002.murray:20.85#νύκτας δʼ ὕπνος ἔχῃσιν—ὁ γάρ τʼ ἐπέλησεν ἁπάντων,
urn:cts:greekLit:tlg0012.tlg002.murray:20.86#ἐσθλῶν ἠδὲ κακῶν, ἐπεὶ ἄρ βλέφαρʼ ἀμφικαλύψῃ—
urn:cts:greekLit:tlg0012.tlg002.murray:20.87#αὐτὰρ ἐμοὶ καὶ ὀνείρατʼ ἐπέσσευεν κακὰ δαίμων.
urn:cts:greekLit:tlg0012.tlg002.murray:20.88#τῇδε γὰρ αὖ μοι νυκτὶ παρέδραθεν εἴκελος αὐτῷ,
urn:cts:greekLit:tlg0012.tlg002.murray:20.89#τοῖος ἐὼν οἷος ᾖεν ἅμα στρατῷ· αὐτὰρ ἐμὸν κῆρ
urn:cts:greekLit:tlg0012.tlg002.murray:20.90#χαῖρʼ,  ἐπεὶ οὐκ ἐφάμην ὄναρ ἔμμεναι, ἀλλʼ ὕπαρ ἤδη.
urn:cts:greekLit:tlg0012.tlg002.murray:20.91#ὣς ἔφατʼ, αὐτίκα δὲ χρυσόθρονος ἤλυθεν Ἠώς.
urn:cts:greekLit:tlg0012.tlg002.murray:20.92#τῆς δʼ ἄρα κλαιούσης ὄπα σύνθετο δῖος Ὀδυσσεύς·
urn:cts:greekLit:tlg0012.tlg002.murray:20.93#μερμήριζε δʼ ἔπειτα, δόκησε δέ οἱ κατὰ θυμὸν
urn:cts:greekLit:tlg0012.tlg002.murray:20.94#ἤδη γιγνώσκουσα παρεστάμεναι κεφαλῆφι.
urn:cts:greekLit:tlg0012.tlg002.murray:20.95#χλαῖναν μὲν συνελὼν καὶ κώεα,  τοῖσιν ἐνεῦδεν,
urn:cts:greekLit:tlg0012.tlg002.murray:20.96#ἐς μέγαρον κατέθηκεν ἐπὶ θρόνου, ἐκ δὲ βοείην
urn:cts:greekLit:tlg0012.tlg002.murray:20.97#θῆκε θύραζε φέρων, Διὶ δʼ εὔξατο χεῖρας ἀνασχών·
urn:cts:greekLit:tlg0012.tlg002.murray:20.98#Ζεῦ πάτερ, εἴ μʼ ἐθέλοντες ἐπὶ τραφερήν τε καὶ ὑγρὴν
urn:cts:greekLit:tlg0012.tlg002.murray:20.99#ἤγετʼ ἐμὴν ἐς γαῖαν, ἐπεί μʼ ἐκακώσατε λίην,
urn:cts:greekLit:tlg0012.tlg002.murray:20.100#φήμην τίς μοι φάσθω ἐγειρομένων ἀνθρώπων
urn:cts:greekLit:tlg0012.tlg002.murray:20.101#ἔνδοθεν, ἔκτοσθεν δὲ Διὸς τέρας ἄλλο φανήτω.
urn:cts:greekLit:tlg0012.tlg002.murray:20.102#ὣς ἔφατʼ εὐχόμενος· τοῦ δʼ ἔκλυε μητίετα Ζεύς,
urn:cts:greekLit:tlg0012.tlg002.murray:20.103#αὐτίκα δʼ ἐβρόντησεν ἀπʼ αἰγλήεντος Ὀλύμπου,
urn:cts:greekLit:tlg0012.tlg002.murray:20.104#ὑψόθεν ἐκ νεφέων· γήθησε δὲ δῖος Ὀδυσσεύς.
urn:cts:greekLit:tlg0012.tlg002.murray:20.105#φήμην δʼ ἐξ οἴκοιο γυνὴ προέηκεν ἀλετρὶς
urn:cts:greekLit:tlg0012.tlg002.murray:20.106#πλησίον, ἔνθʼ ἄρα οἱ μύλαι ἥατο ποιμένι λαῶν,
urn:cts:greekLit:tlg0012.tlg002.murray:20.107#τῇσιν δώδεκα πᾶσαι ἐπερρώοντο γυναῖκες
urn:cts:greekLit:tlg0012.tlg002.murray:20.108#ἄλφιτα τεύχουσαι καὶ ἀλείατα, μυελὸν ἀνδρῶν.
urn:cts:greekLit:tlg0012.tlg002.murray:20.109#αἱ μὲν ἄρʼ ἄλλαι εὗδον, ἐπεὶ κατὰ πυρὸν ἄλεσσαν,
urn:cts:greekLit:tlg0012.tlg002.murray:20.110#ἡ δὲ μίʼ οὔπω παύετʼ,  ἀφαυροτάτη δʼ ἐτέτυκτο·
urn:cts:greekLit:tlg0012.tlg002.murray:20.111#ἥ ῥα μύλην στήσασα ἔπος φάτο, σῆμα ἄνακτι·
urn:cts:greekLit:tlg0012.tlg002.murray:20.112#Ζεῦ πάτερ, ὅς τε θεοῖσι καὶ ἀνθρώποισιν ἀνάσσεις,
urn:cts:greekLit:tlg0012.tlg002.murray:20.113#ἦ μεγάλʼ ἐβρόντησας ἀπʼ οὐρανοῦ ἀστερόεντος,
urn:cts:greekLit:tlg0012.tlg002.murray:20.114#οὐδέ ποθι νέφος ἐστί· τέρας νύ τεῳ τόδε φαίνεις.
urn:cts:greekLit:tlg0012.tlg002.murray:20.115#κρῆνον νῦν καὶ ἐμοὶ δειλῇ ἔπος,  ὅττι κεν εἴπω·
urn:cts:greekLit:tlg0012.tlg002.murray:20.116#μνηστῆρες πύματόν τε καὶ ὕστατον ἤματι τῷδε
urn:cts:greekLit:tlg0012.tlg002.murray:20.117#ἐν μεγάροις Ὀδυσῆος ἑλοίατο δαῖτʼ ἐρατεινήν,
urn:cts:greekLit:tlg0012.tlg002.murray:20.118#οἳ δή μοι καμάτῳ θυμαλγέι· γούνατʼ ἔλυσαν
urn:cts:greekLit:tlg0012.tlg002.murray:20.119#ἄλφιτα τευχούσῃ· νῦν ὕστατα δειπνήσειαν.
urn:cts:greekLit:tlg0012.tlg002.murray:20.120#ὣς ἄρʼ ἔφη,  χαῖρεν δὲ κλεηδόνι δῖος Ὀδυσσεὺς
urn:cts:greekLit:tlg0012.tlg002.murray:20.121#Ζηνός τε βροντῇ· φάτο γὰρ τίσασθαι ἀλείτας.
urn:cts:greekLit:tlg0012.tlg002.murray:20.122#αἱ δʼ ἄλλαι δμῳαὶ κατὰ δώματα κάλʼ Ὀδυσῆος
urn:cts:greekLit:tlg0012.tlg002.murray:20.123#ἀγρόμεναι ἀνέκαιον ἐπʼ ἐσχάρῃ ἀκάματον πῦρ.
urn:cts:greekLit:tlg0012.tlg002.murray:20.124#Τηλέμαχος δʼ εὐνῆθεν ἀνίστατο, ἰσόθεος φώς,
urn:cts:greekLit:tlg0012.tlg002.murray:20.125#εἵματα ἑσσάμενος· περὶ δὲ ξίφος ὀξὺ θέτʼ ὤμῳ·
urn:cts:greekLit:tlg0012.tlg002.murray:20.126#ποσσὶ δʼ ὑπὸ λιπαροῖσιν ἐδήσατο καλὰ πέδιλα,
urn:cts:greekLit:tlg0012.tlg002.murray:20.127#εἵλετο δʼ ἄλκιμον ἔγχος, ἀκαχμένον ὀξέι· χαλκῷ·
urn:cts:greekLit:tlg0012.tlg002.murray:20.128#στῆ δʼ ἄρʼ ἐπʼ οὐδὸν ἰών, πρὸς δʼ Εὐρύκλειαν ἔειπε·
urn:cts:greekLit:tlg0012.tlg002.murray:20.129#μαῖα φίλη, τὸν ξεῖνον ἐτιμήσασθʼ ἐνὶ οἴκῳ
urn:cts:greekLit:tlg0012.tlg002.murray:20.130#εὐνῇ καὶ σίτῳ,  ἦ αὔτως κεῖται ἀκηδής;
urn:cts:greekLit:tlg0012.tlg002.murray:20.131#τοιαύτη γὰρ ἐμὴ μήτηρ, πινυτή περ ἐοῦσα·
urn:cts:greekLit:tlg0012.tlg002.murray:20.132#ἐμπλήγδην ἕτερόν γε τίει μερόπων ἀνθρώπων
urn:cts:greekLit:tlg0012.tlg002.murray:20.133#χείρονα, τὸν δέ τʼ ἀρείονʼ ἀτιμήσασʼ ἀποπέμπει.
urn:cts:greekLit:tlg0012.tlg002.murray:20.134#τὸν δʼ αὖτε προσέειπε περίφρων Εὐρύκλεια·
urn:cts:greekLit:tlg0012.tlg002.murray:20.135#οὐκ ἄν μιν νῦν,  τέκνον, ἀναίτιον αἰτιόῳο.
urn:cts:greekLit:tlg0012.tlg002.murray:20.136#οἶνον μὲν γὰρ πῖνε καθήμενος, ὄφρʼ ἔθελʼ αὐτός,
urn:cts:greekLit:tlg0012.tlg002.murray:20.137#σίτου δʼ οὐκέτʼ ἔφη πεινήμεναι· εἴρετο γάρ μιν.
urn:cts:greekLit:tlg0012.tlg002.murray:20.138#ἀλλʼ ὅτε δὴ κοίτοιο καὶ ὕπνου μιμνήσκοιτο,
urn:cts:greekLit:tlg0012.tlg002.murray:20.139#ἡ μὲν δέμνιʼ ἄνωγεν ὑποστορέσαι δμῳῇσιν,
urn:cts:greekLit:tlg0012.tlg002.murray:20.140#αὐτὰρ ὅ γʼ,  ὥς τις πάμπαν ὀϊζυρὸς καὶ ἄποτμος,
urn:cts:greekLit:tlg0012.tlg002.murray:20.141#οὐκ ἔθελʼ ἐν λέκτροισι καὶ ἐν ῥήγεσσι καθεύδειν,
urn:cts:greekLit:tlg0012.tlg002.murray:20.142#ἀλλʼ ἐν ἀδεψήτῳ βοέῃ καὶ κώεσιν οἰῶν
urn:cts:greekLit:tlg0012.tlg002.murray:20.143#ἔδραθʼ ἐνὶ προδόμῳ· χλαῖναν δʼ ἐπιέσσαμεν ἡμεῖς.
urn:cts:greekLit:tlg0012.tlg002.murray:20.144#ὣς φάτο, Τηλέμαχος δὲ διὲκ μεγάροιο βεβήκει
urn:cts:greekLit:tlg0012.tlg002.murray:20.145#ἔγχος ἔχων,  ἅμα τῷ γε δύω κύνες ἀργοὶ ἕποντο.
urn:cts:greekLit:tlg0012.tlg002.murray:20.146#βῆ δʼ ἴμεν εἰς ἀγορὴν μετʼ ἐϋκνήμιδας Ἀχαιούς.
urn:cts:greekLit:tlg0012.tlg002.murray:20.147#ἡ δʼ αὖτε δμῳῇσιν ἐκέκλετο δῖα γυναικῶν,
urn:cts:greekLit:tlg0012.tlg002.murray:20.148#Εὐρύκλειʼ, Ὦπος θυγάτηρ Πεισηνορίδαο·
urn:cts:greekLit:tlg0012.tlg002.murray:20.149#ἀγρεῖθʼ, αἱ μὲν δῶμα κορήσατε ποιπνύσασαι,
urn:cts:greekLit:tlg0012.tlg002.murray:20.150#ῥάσσατέ τʼ,  ἔν τε θρόνοις εὐποιήτοισι τάπητας
urn:cts:greekLit:tlg0012.tlg002.murray:20.151#βάλλετε πορφυρέους· αἱ δὲ σπόγγοισι τραπέζας
urn:cts:greekLit:tlg0012.tlg002.murray:20.152#πάσας ἀμφιμάσασθε, καθήρατε δὲ κρητῆρας
urn:cts:greekLit:tlg0012.tlg002.murray:20.153#καὶ δέπα ἀμφικύπελλα τετυγμένα· ταὶ δὲ μεθʼ ὕδωρ
urn:cts:greekLit:tlg0012.tlg002.murray:20.154#ἔρχεσθε κρήνηνδε, καὶ οἴσετε θᾶσσον ἰοῦσαι.
urn:cts:greekLit:tlg0012.tlg002.murray:20.155#οὐ γὰρ δὴν μνηστῆρες ἀπέσσονται μεγάροιο,
urn:cts:greekLit:tlg0012.tlg002.murray:20.156#ἀλλὰ μάλʼ ἦρι νέονται, ἐπεὶ καὶ πᾶσιν ἑορτή.
urn:cts:greekLit:tlg0012.tlg002.murray:20.157#ὣς ἔφαθʼ, αἱ δʼ ἄρα τῆς μάλα μὲν κλύον ἠδʼ ἐπίθοντο.
urn:cts:greekLit:tlg0012.tlg002.murray:20.158#αἱ μὲν ἐείκοσι βῆσαν ἐπὶ κρήνην μελάνυδρον,
urn:cts:greekLit:tlg0012.tlg002.murray:20.159#αἱ δʼ αὐτοῦ κατὰ δώματʼ ἐπισταμένως πονέοντο.
urn:cts:greekLit:tlg0012.tlg002.murray:20.160#ἐς δʼ ἦλθον δρηστῆρες Ἀχαιῶν.  οἱ μὲν ἔπειτα
urn:cts:greekLit:tlg0012.tlg002.murray:20.161#εὖ καὶ ἐπισταμένως κέασαν ξύλα, ταὶ δὲ γυναῖκες
urn:cts:greekLit:tlg0012.tlg002.murray:20.162#ἦλθον ἀπὸ κρήνης· ἐπὶ δέ σφισιν ἦλθε συβώτης
urn:cts:greekLit:tlg0012.tlg002.murray:20.163#τρεῖς σιάλους κατάγων, οἳ ἔσαν μετὰ πᾶσιν ἄριστοι.
urn:cts:greekLit:tlg0012.tlg002.murray:20.164#καὶ τοὺς μέν ῥʼ εἴασε καθʼ ἕρκεα καλὰ νέμεσθαι,
urn:cts:greekLit:tlg0012.tlg002.murray:20.165#αὐτὸς δʼ αὖτʼ Ὀδυσῆα προσηύδα μειλιχίοισι·
urn:cts:greekLit:tlg0012.tlg002.murray:20.166#ξεῖνʼ, ἦ ἄρ τί σε μᾶλλον Ἀχαιοὶ εἰσορόωσιν,
urn:cts:greekLit:tlg0012.tlg002.murray:20.167#ἦέ σʼ ἀτιμάζουσι κατὰ μέγαρʼ, ὡς τὸ πάρος περ;
urn:cts:greekLit:tlg0012.tlg002.murray:20.168#τὸν δʼ ἀπαμειβόμενος προσέφη πολυμήτις Ὀδυσσεύς·
urn:cts:greekLit:tlg0012.tlg002.murray:20.169#αἲ γὰρ δή, Εὔμαιε, θεοὶ τισαίατο λώβην,
urn:cts:greekLit:tlg0012.tlg002.murray:20.170#ἣν οἵδʼ ὑβρίζοντες ἀτάσθαλα μηχανόωνται
urn:cts:greekLit:tlg0012.tlg002.murray:20.171#οἴκῳ ἐν ἀλλοτρίῳ, οὐδʼ αἰδοῦς μοῖραν ἔχουσιν.
urn:cts:greekLit:tlg0012.tlg002.murray:20.172#ὣς οἱ μὲν τοιαῦτα πρὸς ἀλλήλους ἀγόρευον,
urn:cts:greekLit:tlg0012.tlg002.murray:20.173#ἀγχίμολον δέ σφʼ ἦλθε Μελάνθιος, αἰπόλος αἰγῶν.
urn:cts:greekLit:tlg0012.tlg002.murray:20.174#αἶγας ἄγων αἳ πᾶσι μετέρεπον αἰπολίοισι,
urn:cts:greekLit:tlg0012.tlg002.murray:20.175#δεῖπνον μνηστήρεσσι.  δύω δʼ ἅμʼ ἕποντο νομῆες.
urn:cts:greekLit:tlg0012.tlg002.murray:20.176#καὶ τὰς μὲν κατέδησεν ὑπʼ αἰθούσῃ ἐριδούπῳ,
urn:cts:greekLit:tlg0012.tlg002.murray:20.177#αὐτὸς δʼ αὖτʼ Ὀδυσῆα προσηύδα κερτομίοισι·
urn:cts:greekLit:tlg0012.tlg002.murray:20.178#ξεῖνʼ, ἔτι καὶ νῦν ἐνθάδʼ ἀνιήσεις κατὰ δῶμα
urn:cts:greekLit:tlg0012.tlg002.murray:20.179#ἀνέρας αἰτίζων, ἀτὰρ οὐκ ἔξεισθα θύραζε;
urn:cts:greekLit:tlg0012.tlg002.murray:20.180#πάντως οὐκέτι νῶϊ διακρινέεσθαι ὀΐω
urn:cts:greekLit:tlg0012.tlg002.murray:20.181#πρὶν χειρῶν γεύσασθαι, ἐπεὶ σύ περ οὐ κατὰ κόσμον
urn:cts:greekLit:tlg0012.tlg002.murray:20.182#αἰτίζεις· εἰσὶν δὲ καὶ ἄλλαι δαῖτες Ἀχαιῶν.
urn:cts:greekLit:tlg0012.tlg002.murray:20.183#ὣς φάτο, τὸν δʼ οὔ τι προσέφη πολύμητις Ὀδυσσεύς,
urn:cts:greekLit:tlg0012.tlg002.murray:20.184#ἀλλʼ ἀκέων κίνησε κάρη,  κακὰ βυσσοδομεύων.
urn:cts:greekLit:tlg0012.tlg002.murray:20.185#τοῖσι δʼ ἐπὶ τρίτος ἦλθε Φιλοίτιος, ὄρχαμος ἀνδρῶν,
urn:cts:greekLit:tlg0012.tlg002.murray:20.186#βοῦν στεῖραν μνηστῆρσιν ἄγων καὶ πίονας αἶγας.
urn:cts:greekLit:tlg0012.tlg002.murray:20.187#πορθμῆες δʼ ἄρα τούς γε διήγαγον, οἵ τε καὶ ἄλλους
urn:cts:greekLit:tlg0012.tlg002.murray:20.188#ἀνθρώπους πέμπουσιν, ὅτις σφέας εἰσαφίκηται.
urn:cts:greekLit:tlg0012.tlg002.murray:20.189#καὶ τὰ μὲν εὖ κατέδησεν ὑπʼ αἰθούσῃ ἐριδούπῳ,
urn:cts:greekLit:tlg0012.tlg002.murray:20.190#αὐτὸς δʼ αὖτʼ ἐρέεινε συβώτην ἄγχι παραστάς·
urn:cts:greekLit:tlg0012.tlg002.murray:20.191#τίς δὴ ὅδε ξεῖνος νέον εἰλήλουθε, συβῶτα,
urn:cts:greekLit:tlg0012.tlg002.murray:20.192#ἡμέτερον πρὸς δῶμα; τέων δʼ ἐξ εὔχεται εἶναι
urn:cts:greekLit:tlg0012.tlg002.murray:20.193#ἀνδρῶν; ποῦ δέ νύ οἱ γενεὴ καὶ πατρὶς ἄρουρα;
urn:cts:greekLit:tlg0012.tlg002.murray:20.194#δύσμορος, ἦ τε ἔοικε δέμας βασιλῆϊ ἄνακτι·
urn:cts:greekLit:tlg0012.tlg002.murray:20.195#ἀλλὰ θεοὶ δυόωσι πολυπλάγκτους ἀνθρώπους,
urn:cts:greekLit:tlg0012.tlg002.murray:20.196#ὁππότε καὶ βασιλεῦσιν ἐπικλώσωνται ὀϊζύν.
urn:cts:greekLit:tlg0012.tlg002.murray:20.197#ἦ καὶ δεξιτερῇ δειδίσκετο χειρὶ παραστάς,
urn:cts:greekLit:tlg0012.tlg002.murray:20.198#καί μιν φωνήσας ἔπεα πτερόεντα προσηύδα·
urn:cts:greekLit:tlg0012.tlg002.murray:20.199#χαῖρε, πάτερ ὦ ξεῖνε· γένοιτό τοι ἔς περ ὀπίσσω
urn:cts:greekLit:tlg0012.tlg002.murray:20.200#ὄλβος· ἀτὰρ μὲν νῦν γε κακοῖς ἔχεαι πολέεσσι.
urn:cts:greekLit:tlg0012.tlg002.murray:20.201#Ζεῦ πάτερ, οὔ τις σεῖο θεῶν ὀλοώτερος ἄλλος·
urn:cts:greekLit:tlg0012.tlg002.murray:20.202#οὐκ ἐλεαίρεις ἄνδρας, ἐπὴν δὴ γείνεαι αὐτός,
urn:cts:greekLit:tlg0012.tlg002.murray:20.203#μισγέμεναι κακότητι καὶ ἄλγεσι λευγαλέοισιν.
urn:cts:greekLit:tlg0012.tlg002.murray:20.204#ἴδιον, ὡς ἐνόησα, δεδάκρυνται δέ μοι ὄσσε
urn:cts:greekLit:tlg0012.tlg002.murray:20.205#μνησαμένῳ Ὀδυσῆος,  ἐπεὶ καὶ κεῖνον ὀΐω
urn:cts:greekLit:tlg0012.tlg002.murray:20.206#τοιάδε λαίφεʼ ἔχοντα κατʼ ἀνθρώπους ἀλάλησθαι,
urn:cts:greekLit:tlg0012.tlg002.murray:20.207#εἴ που ἔτι ζώει καὶ ὁρᾷ φάος ἠελίοιο.
urn:cts:greekLit:tlg0012.tlg002.murray:20.208#εἰ δʼ ἤδη τέθνηκε καὶ εἰν Ἀΐδαο δόμοισιν,
urn:cts:greekLit:tlg0012.tlg002.murray:20.209#ὤ μοι ἔπειτʼ Ὀδυσῆος ἀμύμονος, ὅς μʼ ἐπὶ βουσὶν
urn:cts:greekLit:tlg0012.tlg002.murray:20.210#εἷσʼ ἔτι τυτθὸν ἐόντα Κεφαλλήνων ἐνὶ δήμῳ.
urn:cts:greekLit:tlg0012.tlg002.murray:20.211#νῦν δʼ αἱ μὲν γίγνονται ἀθέσφατοι, οὐδέ κεν ἄλλως
urn:cts:greekLit:tlg0012.tlg002.murray:20.212#ἀνδρί γʼ ὑποσταχύοιτο βοῶν γένος εὐρυμετώπων·
urn:cts:greekLit:tlg0012.tlg002.murray:20.213#τὰς δʼ ἄλλοι με κέλονται ἀγινέμεναί σφισιν αὐτοῖς
urn:cts:greekLit:tlg0012.tlg002.murray:20.214#ἔδμεναι· οὐδέ τι παιδὸς ἐνὶ μεγάροις ἀλέγουσιν,
urn:cts:greekLit:tlg0012.tlg002.murray:20.215#οὐδʼ ὄπιδα τρομέουσι θεῶν· μεμάασι γὰρ ἤδη
urn:cts:greekLit:tlg0012.tlg002.murray:20.216#κτήματα δάσσασθαι δὴν οἰχομένοιο ἄνακτος.
urn:cts:greekLit:tlg0012.tlg002.murray:20.217#αὐτὰρ ἐμοὶ τόδε θυμὸς ἐνὶ στήθεσσι φίλοισι
urn:cts:greekLit:tlg0012.tlg002.murray:20.218#πόλλʼ ἐπιδινεῖται· μάλα μὲν κακὸν υἷος ἐόντος
urn:cts:greekLit:tlg0012.tlg002.murray:20.219#ἄλλων δῆμον ἱκέσθαι ἰόντʼ αὐτῇσι βόεσσιν,
urn:cts:greekLit:tlg0012.tlg002.murray:20.220#ἄνδρας ἐς ἀλλοδαπούς· τὸ δὲ ῥίγιον,  αὖθι μένοντα
urn:cts:greekLit:tlg0012.tlg002.murray:20.221#βουσὶν ἐπʼ ἀλλοτρίῃσι καθήμενον ἄλγεα πάσχειν.
urn:cts:greekLit:tlg0012.tlg002.murray:20.222#καί κεν δὴ πάλαι ἄλλον ὑπερμενέων βασιλήων
urn:cts:greekLit:tlg0012.tlg002.murray:20.223#ἐξικόμην φεύγων, ἐπεὶ οὐκέτʼ ἀνεκτὰ πέλονται·
urn:cts:greekLit:tlg0012.tlg002.murray:20.224#ἀλλʼ ἔτι τὸν δύστηνον ὀΐομαι, εἴ ποθεν ἐλθὼν
urn:cts:greekLit:tlg0012.tlg002.murray:20.225#ἀνδρῶν μνηστήρων σκέδασιν κατὰ δώματα θείῃ.
urn:cts:greekLit:tlg0012.tlg002.murray:20.226#τὸν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:20.227#βουκόλʼ, ἐπεὶ οὔτε κακῷ οὔτʼ ἄφρονι φωτὶ ἔοικας,
urn:cts:greekLit:tlg0012.tlg002.murray:20.228#γιγνώσκω δὲ καὶ αὐτὸς ὅ τοι πινυτὴ φρένας ἵκει,
urn:cts:greekLit:tlg0012.tlg002.murray:20.229#τοὔνεκά τοι ἐρέω καὶ ἐπὶ μέγαν ὅρκον ὀμοῦμαι·
urn:cts:greekLit:tlg0012.tlg002.murray:20.230#ἴστω νῦν Ζεὺς πρῶτα θεῶν ξενίη τε τράπεζα
urn:cts:greekLit:tlg0012.tlg002.murray:20.231#ἱστίη τʼ Ὀδυσῆος ἀμύμονος, ἣν ἀφικάνω,
urn:cts:greekLit:tlg0012.tlg002.murray:20.232#ἦ σέθεν ἐνθάδʼ ἐόντος ἐλεύσεται οἴκαδʼ Ὀδυσσεύς·
urn:cts:greekLit:tlg0012.tlg002.murray:20.233#σοῖσιν δʼ ὀφθαλμοῖσιν ἐπόψεαι, αἴ κʼ ἐθέλῃσθα,
urn:cts:greekLit:tlg0012.tlg002.murray:20.234#κτεινομένους μνηστῆρας, οἳ ἐνθάδε κοιρανέουσιν.
urn:cts:greekLit:tlg0012.tlg002.murray:20.235#τὸν δʼ αὖτε προσέειπε βοῶν ἐπιβουκόλος ἀνήρ·
urn:cts:greekLit:tlg0012.tlg002.murray:20.236#αἲ γὰρ τοῦτο, ξεῖνε, ἔπος τελέσειε Κρονίων·
urn:cts:greekLit:tlg0012.tlg002.murray:20.237#γνοίης χʼ οἵη ἐμὴ δύναμις καὶ χεῖρες ἕπονται.
urn:cts:greekLit:tlg0012.tlg002.murray:20.238#ὣς δʼ αὔτως Εὔμαιος ἐπεύξατο πᾶσι θεοῖσι
urn:cts:greekLit:tlg0012.tlg002.murray:20.239#νοστῆσαι Ὀδυσῆα πολύφρονα ὅνδε δόμονδε.
urn:cts:greekLit:tlg0012.tlg002.murray:20.240#ὣς οἱ μὲν τοιαῦτα πρὸς ἀλλήλους ἀγόρευον,
urn:cts:greekLit:tlg0012.tlg002.murray:20.241#μνηστῆρες δʼ ἄρα Τηλεμάχῳ θάνατόν τε μόρον τε
urn:cts:greekLit:tlg0012.tlg002.murray:20.242#ἤρτυον· αὐτὰρ ὁ τοῖσιν ἀριστερὸς ἤλυθεν ὄρνις,
urn:cts:greekLit:tlg0012.tlg002.murray:20.243#αἰετὸς ὑψιπέτης, ἔχε δὲ τρήρωνα πέλειαν.
urn:cts:greekLit:tlg0012.tlg002.murray:20.244#τοῖσιν δʼ Ἀμφίνομος ἀγορήσατο καὶ μετέειπεν·
urn:cts:greekLit:tlg0012.tlg002.murray:20.245#ὦ φίλοι,  οὐχ ἡμῖν συνθεύσεται ἥδε γε βουλή,
urn:cts:greekLit:tlg0012.tlg002.murray:20.246#Τηλεμάχοιο φόνος· ἀλλὰ μνησώμεθα δαιτός.
urn:cts:greekLit:tlg0012.tlg002.murray:20.247#ὣς ἔφατʼ Ἀμφίνομος, τοῖσιν δʼ ἐπιήνδανε μῦθος.
urn:cts:greekLit:tlg0012.tlg002.murray:20.248#ἐλθόντες δʼ ἐς δώματʼ Ὀδυσσῆος θείοιο
urn:cts:greekLit:tlg0012.tlg002.murray:20.249#χλαίνας μὲν κατέθεντο κατὰ κλισμούς τε θρόνους τε,
urn:cts:greekLit:tlg0012.tlg002.murray:20.250#οἱ δʼ ἱέρευον ὄϊς μεγάλους καὶ πίονας αἶγας,
urn:cts:greekLit:tlg0012.tlg002.murray:20.251#ἵρευον δὲ σύας σιάλους καὶ βοῦν ἀγελαίην·
urn:cts:greekLit:tlg0012.tlg002.murray:20.252#σπλάγχνα δʼ ἄρʼ ὀπτήσαντες ἐνώμων, ἐν δέ τε οἶνον
urn:cts:greekLit:tlg0012.tlg002.murray:20.253#κρητῆρσιν κερόωντο· κύπελλα δὲ νεῖμε συβώτης.
urn:cts:greekLit:tlg0012.tlg002.murray:20.254#σῖτον δέ σφʼ ἐπένειμε Φιλοίτιος, ὄρχαμος ἀνδρῶν,
urn:cts:greekLit:tlg0012.tlg002.murray:20.255#καλοῖς ἐν κανέοισιν,  ἐῳνοχόει δὲ Μελανθεύς.
urn:cts:greekLit:tlg0012.tlg002.murray:20.256#οἱ δʼ ἐπʼ ὀνείαθʼ ἑτοῖμα προκείμενα χεῖρας ἴαλλον.
urn:cts:greekLit:tlg0012.tlg002.murray:20.257#Τηλέμαχος δʼ Ὀδυσῆα καθίδρυε, κέρδεα νωμῶν,
urn:cts:greekLit:tlg0012.tlg002.murray:20.258#ἐντὸς ἐϋσταθέος μεγάρου, παρὰ λάϊνον οὐδόν,
urn:cts:greekLit:tlg0012.tlg002.murray:20.259#δίφρον ἀεικέλιον καταθεὶς ὀλίγην τε τράπεζαν·
urn:cts:greekLit:tlg0012.tlg002.murray:20.260#πὰρ δʼ ἐτίθει σπλάγχνων μοίρας,  ἐν δʼ οἶνον ἔχευεν
urn:cts:greekLit:tlg0012.tlg002.murray:20.261#ἐν δέπαϊ χρυσέῳ, καί μιν πρὸς μῦθον ἔειπεν·
urn:cts:greekLit:tlg0012.tlg002.murray:20.262#ἐνταυθοῖ νῦν ἧσο μετʼ ἀνδράσιν οἰνοποτάζων·
urn:cts:greekLit:tlg0012.tlg002.murray:20.263#κερτομίας δέ τοι αὐτὸς ἐγὼ καὶ χεῖρας ἀφέξω
urn:cts:greekLit:tlg0012.tlg002.murray:20.264#πάντων μνηστήρων, ἐπεὶ οὔ τοι δήμιός ἐστιν
urn:cts:greekLit:tlg0012.tlg002.murray:20.265#οἶκος ὅδʼ,  ἀλλʼ Ὀδυσῆος, ἐμοὶ δʼ ἐκτήσατο κεῖνος.
urn:cts:greekLit:tlg0012.tlg002.murray:20.266#ὑμεῖς δέ, μνηστῆρες, ἐπίσχετε θυμὸν ἐνιπῆς
urn:cts:greekLit:tlg0012.tlg002.murray:20.267#καὶ χειρῶν, ἵνα μή τις ἔρις καὶ νεῖκος ὄρηται.
urn:cts:greekLit:tlg0012.tlg002.murray:20.268#ὣς ἔφαθʼ, οἱ δʼ ἄρα πάντες ὀδὰξ ἐν χείλεσι φύντες
urn:cts:greekLit:tlg0012.tlg002.murray:20.269#Τηλέμαχον θαύμαζον, ὃ θαρσαλέως ἀγόρευε.
urn:cts:greekLit:tlg0012.tlg002.murray:20.270#τοῖσιν δʼ Ἀντίνοος μετέφη,  Εὐπείθεος υἱός·
urn:cts:greekLit:tlg0012.tlg002.murray:20.271#καὶ χαλεπόν περ ἐόντα δεχώμεθα μῦθον, Ἀχαιοί,
urn:cts:greekLit:tlg0012.tlg002.murray:20.272#Τηλεμάχου· μάλα δʼ ἧμιν ἀπειλήσας ἀγορεύει.
urn:cts:greekLit:tlg0012.tlg002.murray:20.273#οὐ γὰρ Ζεὺς εἴασε Κρονίων· τῷ κέ μιν ἤδη
urn:cts:greekLit:tlg0012.tlg002.murray:20.274#παύσαμεν ἐν μεγάροισι, λιγύν περ ἐόντʼ ἀγορητήν.
urn:cts:greekLit:tlg0012.tlg002.murray:20.275#ὣς ἔφατʼ Ἀντίνοος· ὁ δʼ ἄρʼ οὐκ ἐμπάζετο μύθων.
urn:cts:greekLit:tlg0012.tlg002.murray:20.276#κήρυκες δʼ ἀνὰ ἄστυ θεῶν ἱερὴν ἑκατόμβην
urn:cts:greekLit:tlg0012.tlg002.murray:20.277#ἦγον· τοὶ δʼ ἀγέροντο κάρη κομόωντες Ἀχαιοὶ
urn:cts:greekLit:tlg0012.tlg002.murray:20.278#ἄλσος ὕπο σκιερὸν ἑκατηβόλου Ἀπόλλωνος.
urn:cts:greekLit:tlg0012.tlg002.murray:20.279#οἱ δʼ ἐπεὶ ὤπτησαν κρέʼ ὑπέρτερα καὶ ἐρύσαντο,
urn:cts:greekLit:tlg0012.tlg002.murray:20.280#μοίρας δασσάμενοι δαίνυντʼ ἐρικυδέα δαῖτα·
urn:cts:greekLit:tlg0012.tlg002.murray:20.281#πὰρ δʼ ἄρʼ Ὀδυσσῆϊ μοῖραν θέσαν οἳ πονέοντο
urn:cts:greekLit:tlg0012.tlg002.murray:20.282#ἴσην, ὡς αὐτοί περ ἐλάγχανον· ὣς γὰρ ἀνώγει
urn:cts:greekLit:tlg0012.tlg002.murray:20.283#Τηλέμαχος, φίλος υἱὸς Ὀδυσσῆος θείοιο.
urn:cts:greekLit:tlg0012.tlg002.murray:20.284#μνηστῆρας δʼ οὐ πάμπαν ἀγήνορας εἴα Ἀθήνη
urn:cts:greekLit:tlg0012.tlg002.murray:20.285#λώβης ἴσχεσθαι θυμαλγέος,  ὄφρʼ ἔτι μᾶλλον
urn:cts:greekLit:tlg0012.tlg002.murray:20.286#δύη ἄχος κραδίην Λαερτιάδην Ὀδυσῆα.
urn:cts:greekLit:tlg0012.tlg002.murray:20.287#ἦν δέ τις ἐν μνηστῆρσιν ἀνὴρ ἀθεμίστια εἰδώς,
urn:cts:greekLit:tlg0012.tlg002.murray:20.288#Κτήσιππος δʼ ὄνομʼ ἔσκε, Σάμῃ δʼ ἐνὶ οἰκία ναῖεν·
urn:cts:greekLit:tlg0012.tlg002.murray:20.289#ὃς δή τοι κτεάτεσσι πεποιθὼς θεσπεσίοισι
urn:cts:greekLit:tlg0012.tlg002.murray:20.290#μνάσκετʼ Ὀδυσσῆος δὴν οἰχομένοιο δάμαρτα.
urn:cts:greekLit:tlg0012.tlg002.murray:20.291#ὅς ῥα τότε μνηστῆρσιν ὑπερφιάλοισι μετηύδα·
urn:cts:greekLit:tlg0012.tlg002.murray:20.292#κέκλυτέ μευ, μνηστῆρες ἀγήνορες, ὄφρα τι εἴπω·
urn:cts:greekLit:tlg0012.tlg002.murray:20.293#μοῖραν μὲν δὴ ξεῖνος ἔχει πάλαι, ὡς ἐπέοικεν,
urn:cts:greekLit:tlg0012.tlg002.murray:20.294#ἴσην· οὐ γὰρ καλὸν ἀτέμβειν οὐδὲ δίκαιον
urn:cts:greekLit:tlg0012.tlg002.murray:20.295#ξείνους Τηλεμάχου,  ὅς κεν τάδε δώμαθʼ ἵκηται.
urn:cts:greekLit:tlg0012.tlg002.murray:20.296#ἀλλʼ ἄγε οἱ καὶ ἐγὼ δῶ ξείνιον, ὄφρα καὶ αὐτὸς
urn:cts:greekLit:tlg0012.tlg002.murray:20.297#ἠὲ λοετροχόῳ δώῃ γέρας ἠέ τῳ ἄλλῳ
urn:cts:greekLit:tlg0012.tlg002.murray:20.298#δμώων, οἳ κατὰ δώματʼ Ὀδυσσῆος θείοιο.
urn:cts:greekLit:tlg0012.tlg002.murray:20.299#ὣς εἰπὼν ἔρριψε βοὸς πόδα χειρὶ παχείῃ.
urn:cts:greekLit:tlg0012.tlg002.murray:20.300#κείμενον ἐκ κανέοιο λαβών· ὁ δʼ ἀλεύατʼ Ὀδυσσεὺς
urn:cts:greekLit:tlg0012.tlg002.murray:20.301#ἦκα παρακλίνας κεφαλήν, μείδησε δὲ θυμῷ
urn:cts:greekLit:tlg0012.tlg002.murray:20.302#σαρδάνιον μάλα τοῖον· ὁ δʼ εὔδμητον βάλε τοῖχον.
urn:cts:greekLit:tlg0012.tlg002.murray:20.303#Κτήσιππον δʼ ἄρα Τηλέμαχος ἠνίπαπε μύθῳ·
urn:cts:greekLit:tlg0012.tlg002.murray:20.304#Κτήσιππʼ, ἦ μάλα τοι τόδε κέρδιον ἔπλετο θυμῷ·
urn:cts:greekLit:tlg0012.tlg002.murray:20.305#οὐκ ἔβαλες τὸν ξεῖνον· ἀλεύατο γὰρ βέλος αὐτός.
urn:cts:greekLit:tlg0012.tlg002.murray:20.306#ἦ γάρ κέν σε μέσον βάλον ἔγχεϊ ὀξυόεντι,
urn:cts:greekLit:tlg0012.tlg002.murray:20.307#καί κέ τοι ἀντὶ γάμοιο πατὴρ τάφον ἀμφεπονεῖτο
urn:cts:greekLit:tlg0012.tlg002.murray:20.308#ἐνθάδε. τῷ μή τίς μοι ἀεικείας ἐνὶ οἴκῳ
urn:cts:greekLit:tlg0012.tlg002.murray:20.309#φαινέτω· ἤδη γὰρ νοέω καὶ οἶδα ἕκαστα,
urn:cts:greekLit:tlg0012.tlg002.murray:20.310#ἐσθλά τε καὶ τὰ χέρηα· πάρος δʼ ἔτι νήπιος ἦα.
urn:cts:greekLit:tlg0012.tlg002.murray:20.311#ἀλλʼ ἔμπης τάδε μὲν καὶ τέτλαμεν εἰσορόωντες,
urn:cts:greekLit:tlg0012.tlg002.murray:20.312#μήλων σφαζομένων οἴνοιό τε πινομένοιο
urn:cts:greekLit:tlg0012.tlg002.murray:20.313#καὶ σίτου· χαλεπὸν γὰρ ἐρυκακέειν ἕνα πολλούς.
urn:cts:greekLit:tlg0012.tlg002.murray:20.314#ἀλλʼ ἄγε μηκέτι μοι κακὰ ῥέζετε δυσμενέοντες·
urn:cts:greekLit:tlg0012.tlg002.murray:20.315#εἰ δʼ ἤδη μʼ αὐτὸν κτεῖναι μενεαίνετε χαλκῷ,
urn:cts:greekLit:tlg0012.tlg002.murray:20.316#καί κε τὸ βουλοίμην, καί κεν πολὺ κέρδιον εἴη
urn:cts:greekLit:tlg0012.tlg002.murray:20.317#τεθνάμεν ἢ τάδε γʼ αἰὲν ἀεικέα ἔργʼ ὁράασθαι,
urn:cts:greekLit:tlg0012.tlg002.murray:20.318#ξείνους τε στυφελιζομένους δμῳάς τε γυναῖκας
urn:cts:greekLit:tlg0012.tlg002.murray:20.319#ῥυστάζοντας ἀεικελίως κατὰ δώματα καλά.
urn:cts:greekLit:tlg0012.tlg002.murray:20.320#ὣς ἔφαθʼ,  οἱ δʼ ἄρα πάντες ἀκὴν ἐγένοντο σιωπῇ·
urn:cts:greekLit:tlg0012.tlg002.murray:20.321#ὀψὲ δὲ δὴ μετέειπε Δαμαστορίδης Ἀγέλαος·
urn:cts:greekLit:tlg0012.tlg002.murray:20.322#ὦ φίλοι, οὐκ ἂν δή τις ἐπὶ ῥηθέντι δικαίῳ
urn:cts:greekLit:tlg0012.tlg002.murray:20.323#ἀντιβίοις ἐπέεσσι καθαπτόμενος χαλεπαίνοι·
urn:cts:greekLit:tlg0012.tlg002.murray:20.324#μήτε τι τὸν ξεῖνον στυφελίζετε μήτε τινʼ ἄλλον
urn:cts:greekLit:tlg0012.tlg002.murray:20.325#δμώων,  οἳ κατὰ δώματʼ Ὀδυσσῆος θείοιο.
urn:cts:greekLit:tlg0012.tlg002.murray:20.326#Τηλεμάχῳ δέ κε μῦθον ἐγὼ καὶ μητέρι φαίην
urn:cts:greekLit:tlg0012.tlg002.murray:20.327#ἤπιον, εἴ σφωϊν κραδίῃ ἅδοι ἀμφοτέροιϊν.
urn:cts:greekLit:tlg0012.tlg002.murray:20.328#ὄφρα μὲν ὑμῖν θυμὸς ἐνὶ στήθεσσιν ἐώλπει
urn:cts:greekLit:tlg0012.tlg002.murray:20.329#νοστήσειν Ὀδυσῆα πολύφρονα ὅνδε δόμονδε,
urn:cts:greekLit:tlg0012.tlg002.murray:20.330#τόφρʼ οὔ τις νέμεσις μενέμεν τʼ ἦν ἰσχέμεναί τε
urn:cts:greekLit:tlg0012.tlg002.murray:20.331#μνηστῆρας κατὰ δώματʼ, ἐπεὶ τόδε κέρδιον ἦεν,
urn:cts:greekLit:tlg0012.tlg002.murray:20.332#εἰ νόστησʼ Ὀδυσεὺς καὶ ὑπότροπος ἵκετο δῶμα·
urn:cts:greekLit:tlg0012.tlg002.murray:20.333#νῦν δʼ ἤδη τόδε δῆλον, ὅ τʼ οὐκέτι νόστιμός ἐστιν.
urn:cts:greekLit:tlg0012.tlg002.murray:20.334#ἀλλʼ ἄγε, σῇ τάδε μητρὶ παρεζόμενος κατάλεξον,
urn:cts:greekLit:tlg0012.tlg002.murray:20.335#γήμασθʼ ὅς τις ἄριστος ἀνὴρ καὶ πλεῖστα πόρῃσιν,
urn:cts:greekLit:tlg0012.tlg002.murray:20.336#ὄφρα σὺ μὲν χαίρων πατρώϊα πάντα νέμηαι,
urn:cts:greekLit:tlg0012.tlg002.murray:20.337#ἔσθων καὶ πίνων, ἡ δʼ ἄλλου δῶμα κομίζῃ.
urn:cts:greekLit:tlg0012.tlg002.murray:20.338#τὸν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:20.339#οὐ μὰ Ζῆνʼ, Ἀγέλαε, καὶ ἄλγεα πατρὸς ἐμοῖο,
urn:cts:greekLit:tlg0012.tlg002.murray:20.340#ὅς που τῆλʼ Ἰθάκης ἢ ἔφθιται ἢ ἀλάληται,
urn:cts:greekLit:tlg0012.tlg002.murray:20.341#οὔ τι διατρίβω μητρὸς γάμον, ἀλλὰ κελεύω
urn:cts:greekLit:tlg0012.tlg002.murray:20.342#γήμασθʼ ᾧ κʼ ἐθέλῃ, ποτὶ δʼ ἄσπετα δῶρα δίδωμι.
urn:cts:greekLit:tlg0012.tlg002.murray:20.343#αἰδέομαι δʼ ἀέκουσαν ἀπὸ μεγάροιο δίεσθαι
urn:cts:greekLit:tlg0012.tlg002.murray:20.344#μύθῳ ἀναγκαίῳ· μὴ τοῦτο θεὸς τελέσειεν.
urn:cts:greekLit:tlg0012.tlg002.murray:20.345#ὣς φάτο Τηλέμαχος· μνηστῆρσι δὲ Παλλὰς Ἀθήνη
urn:cts:greekLit:tlg0012.tlg002.murray:20.346#ἄσβεστον γέλω ὦρσε,  παρέπλαγξεν δὲ νόημα.
urn:cts:greekLit:tlg0012.tlg002.murray:20.347#οἱ δʼ ἤδη γναθμοῖσι γελοίων ἀλλοτρίοισιν,
urn:cts:greekLit:tlg0012.tlg002.murray:20.348#αἱμοφόρυκτα δὲ δὴ κρέα ἤσθιον· ὄσσε δʼ ἄρα σφέων
urn:cts:greekLit:tlg0012.tlg002.murray:20.349#δακρυόφιν πίμπλαντο, γόον δʼ ὠΐετο θυμός.
urn:cts:greekLit:tlg0012.tlg002.murray:20.350#τοῖσι δὲ καὶ μετέειπε Θεοκλύμενος θεοειδής·
urn:cts:greekLit:tlg0012.tlg002.murray:20.351#ἆ δειλοί, τί κακὸν τόδε πάσχετε; νυκτὶ μὲν ὑμέων
urn:cts:greekLit:tlg0012.tlg002.murray:20.352#εἰλύαται κεφαλαί τε πρόσωπά τε νέρθε τε γοῦνα.
urn:cts:greekLit:tlg0012.tlg002.murray:20.353#οἰμωγὴ δὲ δέδηε, δεδάκρυνται δὲ παρειαί,
urn:cts:greekLit:tlg0012.tlg002.murray:20.354#αἵματι δʼ ἐρράδαται τοῖχοι καλαί τε μεσόδμαι·
urn:cts:greekLit:tlg0012.tlg002.murray:20.355#εἰδώλων δὲ πλέον πρόθυρον,  πλείη δὲ καὶ αὐλή,
urn:cts:greekLit:tlg0012.tlg002.murray:20.356#ἱεμένων Ἔρεβόσδε ὑπὸ ζόφον· ἠέλιος δὲ
urn:cts:greekLit:tlg0012.tlg002.murray:20.357#οὐρανοῦ ἐξαπόλωλε, κακὴ δʼ ἐπιδέδρομεν ἀχλύς.
urn:cts:greekLit:tlg0012.tlg002.murray:20.358#ὣς ἔφαθʼ, οἱ δʼ ἄρα πάντες ἐπʼ αὐτῷ ἡδὺ γέλασσαν.
urn:cts:greekLit:tlg0012.tlg002.murray:20.359#τοῖσιν δʼ Εὐρύμαχος, Πολύβου πάϊς, ἦρχʼ ἀγορεύειν·
urn:cts:greekLit:tlg0012.tlg002.murray:20.360#ἀφραίνει ξεῖνος νέον ἄλλοθεν εἰληλουθώς.
urn:cts:greekLit:tlg0012.tlg002.murray:20.361#ἀλλά μιν αἶψα, νέοι, δόμου ἐκπέμψασθε θύραζε
urn:cts:greekLit:tlg0012.tlg002.murray:20.362#εἰς ἀγορὴν ἔρχεσθαι, ἐπεὶ τάδε νυκτὶ ἐΐσκει.
urn:cts:greekLit:tlg0012.tlg002.murray:20.363#τὸν δʼ αὖτε προσέειπε Θεοκλύμενος θεοειδής·
urn:cts:greekLit:tlg0012.tlg002.murray:20.364#Εὐρύμαχʼ, οὔ τί σʼ ἄνωγα ἐμοὶ πομπῆας ὀπάζειν·
urn:cts:greekLit:tlg0012.tlg002.murray:20.365#εἰσί μοι ὀφθαλμοί τε καὶ οὔατα καὶ πόδες ἄμφω
urn:cts:greekLit:tlg0012.tlg002.murray:20.366#καὶ νόος ἐν στήθεσσι τετυγμένος οὐδὲν ἀεικής.
urn:cts:greekLit:tlg0012.tlg002.murray:20.367#τοῖς ἔξειμι θύραζε, ἐπεὶ νοέω κακὸν ὔμμιν
urn:cts:greekLit:tlg0012.tlg002.murray:20.368#ἐρχόμενον, τό κεν οὔ τις ὑπεκφύγοι οὐδʼ ἀλέαιτο
urn:cts:greekLit:tlg0012.tlg002.murray:20.369#μνηστήρων, οἳ δῶμα κάτʼ ἀντιθέου Ὀδυσῆος
urn:cts:greekLit:tlg0012.tlg002.murray:20.370#ἀνέρας ὑβρίζοντες ἀτάσθαλα μηχανάασθε.
urn:cts:greekLit:tlg0012.tlg002.murray:20.371#ὣς εἰπὼν ἐξῆλθε δόμων εὖ ναιεταόντων,
urn:cts:greekLit:tlg0012.tlg002.murray:20.372#ἵκετο δʼ ἐς Πείραιον, ὅ μιν πρόφρων ὑπέδεκτο.
urn:cts:greekLit:tlg0012.tlg002.murray:20.373#μνηστῆρες δʼ ἄρα πάντες ἐς ἀλλήλους ὁρόωντες
urn:cts:greekLit:tlg0012.tlg002.murray:20.374#Τηλέμαχον ἐρέθιζον, ἐπὶ ξείνοις γελόωντες·
urn:cts:greekLit:tlg0012.tlg002.murray:20.375#ὧδε δέ τις εἴπεσκε νέων ὑπερηνορεόντων·
urn:cts:greekLit:tlg0012.tlg002.murray:20.376#Τηλέμαχʼ, οὔ τις σεῖο κακοξεινώτερος ἄλλος·
urn:cts:greekLit:tlg0012.tlg002.murray:20.377#οἷον μέν τινα τοῦτον ἔχεις ἐπίμαστον ἀλήτην,
urn:cts:greekLit:tlg0012.tlg002.murray:20.378#σίτου καὶ οἴνου κεχρημένον, οὐδέ τι ἔργων
urn:cts:greekLit:tlg0012.tlg002.murray:20.379#ἔμπαιον οὐδὲ βίης, ἀλλʼ αὔτως ἄχθος ἀρούρης.
urn:cts:greekLit:tlg0012.tlg002.murray:20.380#ἄλλος δʼ αὖτέ τις οὗτος ἀνέστη μαντεύεσθαι.
urn:cts:greekLit:tlg0012.tlg002.murray:20.381#ἀλλʼ εἴ μοί τι πίθοιο, τό κεν πολὺ κέρδιον εἴη·
urn:cts:greekLit:tlg0012.tlg002.murray:20.382#τοὺς ξείνους ἐν νηῒ πολυκληῗδι βαλόντες
urn:cts:greekLit:tlg0012.tlg002.murray:20.383#ἐς Σικελοὺς πέμψωμεν, ὅθεν κέ τοι ἄξιον ἄλφοι.
urn:cts:greekLit:tlg0012.tlg002.murray:20.384#ὣς ἔφασαν μνηστῆρες· ὁ δʼ οὐκ ἐμπάζετο μύθων,
urn:cts:greekLit:tlg0012.tlg002.murray:20.385#ἀλλʼ ἀκέων πατέρα προσεδέρκετο,  δέγμενος αἰεί,
urn:cts:greekLit:tlg0012.tlg002.murray:20.386#ὁππότε δὴ μνηστῆρσιν ἀναιδέσι χεῖρας ἐφήσει.
urn:cts:greekLit:tlg0012.tlg002.murray:20.387#ἡ δὲ κατʼ ἄντηστιν θεμένη περικαλλέα δίφρον
urn:cts:greekLit:tlg0012.tlg002.murray:20.388#κούρη Ἰκαρίοιο, περίφρων Πηνελόπεια,
urn:cts:greekLit:tlg0012.tlg002.murray:20.389#ἀνδρῶν ἐν μεγάροισιν ἑκάστου μῦθον ἄκουεν.
urn:cts:greekLit:tlg0012.tlg002.murray:20.390#δεῖπνον μὲν γάρ τοί γε γελοίωντες τετύκοντο
urn:cts:greekLit:tlg0012.tlg002.murray:20.391#ἡδὺ τε καὶ μενοεικές, ἐπεὶ μάλα πόλλʼ ἱέρευσαν·
urn:cts:greekLit:tlg0012.tlg002.murray:20.392#δόρπου δʼ οὐκ ἄν πως ἀχαρίστερον ἄλλο γένοιτο,
urn:cts:greekLit:tlg0012.tlg002.murray:20.393#οἷον δὴ τάχʼ ἔμελλε θεὰ καὶ καρτερὸς ἀνὴρ
urn:cts:greekLit:tlg0012.tlg002.murray:20.394#θησέμεναι· πρότεροι γὰρ ἀεικέα μηχανόωντο.
urn:cts:greekLit:tlg0012.tlg002.murray:21.1#τῇ δʼ ἄρʼ ἐπὶ φρεσὶ θῆκε θεὰ γλαυκῶπις Ἀθήνη,
urn:cts:greekLit:tlg0012.tlg002.murray:21.2#κούρῃ Ἰκαρίοιο, περίφρονι Πηνελοπείῃ,
urn:cts:greekLit:tlg0012.tlg002.murray:21.3#τόξον μνηστήρεσσι θέμεν πολιόν τε σίδηρον
urn:cts:greekLit:tlg0012.tlg002.murray:21.4#ἐν μεγάροις Ὀδυσῆος, ἀέθλια καὶ φόνου ἀρχήν.
urn:cts:greekLit:tlg0012.tlg002.murray:21.5#κλίμακα δʼ ὑψηλὴν προσεβήσετο οἷο δόμοιο,
urn:cts:greekLit:tlg0012.tlg002.murray:21.6#εἵλετο δὲ κληῗδʼ εὐκαμπέα χειρὶ παχείῃ
urn:cts:greekLit:tlg0012.tlg002.murray:21.7#καλὴν χαλκείην· κώπη δʼ ἐλέφαντος ἐπῆεν.
urn:cts:greekLit:tlg0012.tlg002.murray:21.8#βῆ δʼ ἴμεναι θάλαμόνδε σὺν ἀμφιπόλοισι γυναιξὶν
urn:cts:greekLit:tlg0012.tlg002.murray:21.9#ἔσχατον· ἔνθα δέ οἱ κειμήλια κεῖτο ἄνακτος,
urn:cts:greekLit:tlg0012.tlg002.murray:21.10#χαλκός τε χρυσός τε πολύκμητός τε σίδηρος.
urn:cts:greekLit:tlg0012.tlg002.murray:21.11#ἔνθα δὲ τόξον κεῖτο παλίντονον ἠδὲ φαρέτρη
urn:cts:greekLit:tlg0012.tlg002.murray:21.12#ἰοδόκος, πολλοὶ δʼ ἔνεσαν στονόεντες ὀϊστοί,
urn:cts:greekLit:tlg0012.tlg002.murray:21.13#δῶρα τά οἱ ξεῖνος Λακεδαίμονι δῶκε τυχήσας
urn:cts:greekLit:tlg0012.tlg002.murray:21.14#Ἴφιτος Εὐρυτίδης, ἐπιείκελος ἀθανάτοισι.
urn:cts:greekLit:tlg0012.tlg002.murray:21.15#τὼ δʼ ἐν Μεσσήνῃ ξυμβλήτην ἀλλήλοιϊν
urn:cts:greekLit:tlg0012.tlg002.murray:21.16#οἴκῳ ἐν Ὀρτιλόχοιο δαΐφρονος. ἦ τοι Ὀδυσσεὺς
urn:cts:greekLit:tlg0012.tlg002.murray:21.17#ἦλθε μετὰ χρεῖος, τό ῥά οἱ πᾶς δῆμος ὄφελλε·
urn:cts:greekLit:tlg0012.tlg002.murray:21.18#μῆλα γὰρ ἐξ Ἰθάκης Μεσσήνιοι ἄνδρες ἄειραν
urn:cts:greekLit:tlg0012.tlg002.murray:21.19#νηυσὶ πολυκλήϊσι τριηκόσιʼ ἠδὲ νομῆας.
urn:cts:greekLit:tlg0012.tlg002.murray:21.20#τῶν ἕνεκʼ ἐξεσίην πολλὴν ὁδὸν ἦλθεν Ὀδυσσεὺς
urn:cts:greekLit:tlg0012.tlg002.murray:21.21#παιδνὸς ἐών· πρὸ γὰρ ἧκε πατὴρ ἄλλοι τε γέροντες.
urn:cts:greekLit:tlg0012.tlg002.murray:21.22#Ἴφιτος αὖθʼ ἵππους διζήμενος, αἵ οἱ ὄλοντο
urn:cts:greekLit:tlg0012.tlg002.murray:21.23#δώδεκα θήλειαι, ὑπὸ δʼ ἡμίονοι ταλαεργοί·
urn:cts:greekLit:tlg0012.tlg002.murray:21.24#αἳ δή οἱ καὶ ἔπειτα φόνος καὶ μοῖρα γένοντο,
urn:cts:greekLit:tlg0012.tlg002.murray:21.25#ἐπεὶ δὴ Διὸς υἱὸν ἀφίκετο καρτερόθυμον,
urn:cts:greekLit:tlg0012.tlg002.murray:21.26#φῶθʼ Ἡρακλῆα, μεγάλων ἐπιίστορα ἔργων,
urn:cts:greekLit:tlg0012.tlg002.murray:21.27#ὅς μιν ξεῖνον ἐόντα κατέκτανεν ᾧ ἐνὶ οἴκῳ,
urn:cts:greekLit:tlg0012.tlg002.murray:21.28#σχέτλιος, οὐδὲ θεῶν ὄπιν ᾐδέσατʼ οὐδὲ τράπεζαν,
urn:cts:greekLit:tlg0012.tlg002.murray:21.29#τὴν ἥν οἱ παρέθηκεν· ἔπειτα δὲ πέφνε καὶ αὐτόν,
urn:cts:greekLit:tlg0012.tlg002.murray:21.30#ἵππους δʼ αὐτὸς ἔχε κρατερώνυχας ἐν μεγάροισι.
urn:cts:greekLit:tlg0012.tlg002.murray:21.31#τὰς ἐρέων Ὀδυσῆϊ συνήντετο, δῶκε δὲ τόξον,
urn:cts:greekLit:tlg0012.tlg002.murray:21.32#τὸ πρὶν μέν ῥʼ ἐφόρει μέγας Εὔρυτος, αὐτὰρ ὁ παιδὶ
urn:cts:greekLit:tlg0012.tlg002.murray:21.33#κάλλιπʼ ἀποθνῄσκων ἐν δώμασιν ὑψηλοῖσι.
urn:cts:greekLit:tlg0012.tlg002.murray:21.34#τῷ δʼ Ὀδυσεὺς ξίφος ὀξὺ καὶ ἄλκιμον ἔγχος ἔδωκεν,
urn:cts:greekLit:tlg0012.tlg002.murray:21.35#ἀρχὴν ξεινοσύνης προσκηδέος· οὐδὲ τραπέζῃ
urn:cts:greekLit:tlg0012.tlg002.murray:21.36#γνώτην ἀλλήλων· πρὶν γὰρ Διὸς υἱὸς ἔπεφνεν
urn:cts:greekLit:tlg0012.tlg002.murray:21.37#Ἴφιτον Εὐρυτίδην, ἐπιείκελον ἀθανάτοισιν,
urn:cts:greekLit:tlg0012.tlg002.murray:21.38#ὅς οἱ τόξον ἔδωκε. τὸ δʼ οὔ ποτε δῖος Ὀδυσσεὺς
urn:cts:greekLit:tlg0012.tlg002.murray:21.39#ἐρχόμενος πόλεμόνδε μελαινάων ἐπὶ νηῶν
urn:cts:greekLit:tlg0012.tlg002.murray:21.40#ᾑρεῖτʼ,  ἀλλʼ αὐτοῦ μνῆμα ξείνοιο φίλοιο
urn:cts:greekLit:tlg0012.tlg002.murray:21.41#κέσκετʼ  ἐνὶ μεγάροισι, φόρει δέ μιν ἧς ἐπὶ γαίης.
urn:cts:greekLit:tlg0012.tlg002.murray:21.42#ἡ δʼ ὅτε δὴ θάλαμον τὸν ἀφίκετο δῖα γυναικῶν
urn:cts:greekLit:tlg0012.tlg002.murray:21.43#οὐδόν τε δρύϊνον προσεβήσετο, τόν ποτε τέκτων
urn:cts:greekLit:tlg0012.tlg002.murray:21.44#ξέσσεν ἐπισταμένως καὶ ἐπὶ στάθμην ἴθυνεν,
urn:cts:greekLit:tlg0012.tlg002.murray:21.45#ἐν δὲ σταθμοὺς ἄρσε,  θύρας δʼ ἐπέθηκε φαεινάς,
urn:cts:greekLit:tlg0012.tlg002.murray:21.46#αὐτίκʼ ἄρʼ ἥ γʼ ἱμάντα θοῶς ἀπέλυσε κορώνης,
urn:cts:greekLit:tlg0012.tlg002.murray:21.47#ἐν δὲ κληῗδʼ ἧκε, θυρέων δʼ ἀνέκοπτεν ὀχῆας
urn:cts:greekLit:tlg0012.tlg002.murray:21.48#ἄντα τιτυσκομένη· τὰ δʼ ἀνέβραχεν ἠΰτε ταῦρος
urn:cts:greekLit:tlg0012.tlg002.murray:21.49#βοσκόμενος λειμῶνι· τόσʼ ἔβραχε καλὰ θύρετρα
urn:cts:greekLit:tlg0012.tlg002.murray:21.50#πληγέντα κληΐδι,  πετάσθησαν δέ οἱ ὦκα.
urn:cts:greekLit:tlg0012.tlg002.murray:21.51#ἡ δʼ ἄρʼ ἐφʼ ὑψηλῆς σανίδος βῆ· ἔνθα δὲ χηλοὶ
urn:cts:greekLit:tlg0012.tlg002.murray:21.52#ἕστασαν, ἐν δʼ ἄρα τῇσι θυώδεα εἵματʼ ἔκειτο.
urn:cts:greekLit:tlg0012.tlg002.murray:21.53#ἔνθεν ὀρεξαμένη ἀπὸ πασσάλου αἴνυτο τόξον
urn:cts:greekLit:tlg0012.tlg002.murray:21.54#αὐτῷ γωρυτῷ, ὅς οἱ περίκειτο φαεινός.
urn:cts:greekLit:tlg0012.tlg002.murray:21.55#ἑζομένη δὲ κατʼ αὖθι,  φίλοις ἐπὶ γούνασι θεῖσα,
urn:cts:greekLit:tlg0012.tlg002.murray:21.56#κλαῖε μάλα λιγέως, ἐκ δʼ ᾕρεε τόξον ἄνακτος.
urn:cts:greekLit:tlg0012.tlg002.murray:21.57#ἡ δʼ ἐπεὶ οὖν τάρφθη πολυδακρύτοιο γόοιο,
urn:cts:greekLit:tlg0012.tlg002.murray:21.58#βῆ ῥʼ ἴμεναι μέγαρόνδε μετὰ μνηστῆρας ἀγαυοὺς
urn:cts:greekLit:tlg0012.tlg002.murray:21.59#τόξον ἔχουσʼ ἐν χειρὶ παλίντονον ἠδὲ φαρέτρην
urn:cts:greekLit:tlg0012.tlg002.murray:21.60#ἰοδόκον· πολλοὶ δʼ ἔνεσαν στονόεντες ὀϊστοί.
urn:cts:greekLit:tlg0012.tlg002.murray:21.61#τῇ δʼ ἄρʼ ἅμʼ ἀμφίπολοι φέρον ὄγκιον, ἔνθα σίδηρος
urn:cts:greekLit:tlg0012.tlg002.murray:21.62#κεῖτο πολὺς καὶ χαλκός, ἀέθλια τοῖο ἄνακτος.
urn:cts:greekLit:tlg0012.tlg002.murray:21.63#ἡ δʼ ὅτε δὴ μνηστῆρας ἀφίκετο δῖα γυναικῶν,
urn:cts:greekLit:tlg0012.tlg002.murray:21.64#στῆ ῥα παρὰ σταθμὸν τέγεος πύκα ποιητοῖο,
urn:cts:greekLit:tlg0012.tlg002.murray:21.65#ἄντα παρειάων σχομένη λιπαρὰ κρήδεμνα.
urn:cts:greekLit:tlg0012.tlg002.murray:21.66#ἀμφίπολος δʼ ἄρα οἱ κεδνὴ ἑκάτερθε παρέστη.
urn:cts:greekLit:tlg0012.tlg002.murray:21.67#αὐτίκα δὲ μνηστῆρσι μετηύδα καὶ φάτο μῦθον·
urn:cts:greekLit:tlg0012.tlg002.murray:21.68#κέκλυτέ μευ, μνηστῆρες ἀγήνορες, οἳ τόδε δῶμα
urn:cts:greekLit:tlg0012.tlg002.murray:21.69#ἐχράετʼ ἐσθιέμεν καὶ πινέμεν ἐμμενὲς αἰεὶ
urn:cts:greekLit:tlg0012.tlg002.murray:21.70#ἀνδρὸς ἀποιχομένοιο πολὺν χρόνον· οὐδέ τινʼ ἄλλην
urn:cts:greekLit:tlg0012.tlg002.murray:21.71#μύθου ποιήσασθαι ἐπισχεσίην ἐδύνασθε,
urn:cts:greekLit:tlg0012.tlg002.murray:21.72#ἀλλʼ ἐμὲ ἱέμενοι γῆμαι θέσθαι τε γυναῖκα.
urn:cts:greekLit:tlg0012.tlg002.murray:21.73#ἀλλʼ ἄγετε, μνηστῆρες, ἐπεὶ τόδε φαίνετʼ ἄεθλον.
urn:cts:greekLit:tlg0012.tlg002.murray:21.74#θήσω γὰρ μέγα τόξον Ὀδυσσῆος θείοιο·
urn:cts:greekLit:tlg0012.tlg002.murray:21.75#ὃς δέ κε ῥηΐτατʼ ἐντανύσῃ βιὸν ἐν παλάμῃσι
urn:cts:greekLit:tlg0012.tlg002.murray:21.76#καὶ διοϊστεύσῃ πελέκεων δυοκαίδεκα πάντων,
urn:cts:greekLit:tlg0012.tlg002.murray:21.77#τῷ κεν ἅμʼ ἑσποίμην, νοσφισσαμένη τόδε δῶμα
urn:cts:greekLit:tlg0012.tlg002.murray:21.78#κουρίδιον, μάλα καλόν, ἐνίπλειον βιότοιο,
urn:cts:greekLit:tlg0012.tlg002.murray:21.79#τοῦ ποτὲ μεμνήσεσθαι ὀΐομαι ἔν περ ὀνείρῳ.
urn:cts:greekLit:tlg0012.tlg002.murray:21.80#ὣς φάτο,  καί ῥʼ Εὔμαιον ἀνώγει, δῖον ὑφορβόν,
urn:cts:greekLit:tlg0012.tlg002.murray:21.81#τόξον μνηστήρεσσι θέμεν πολιόν τε σίδηρον.
urn:cts:greekLit:tlg0012.tlg002.murray:21.82#δακρύσας δʼ Εὔμαιος ἐδέξατο καὶ κατέθηκε·
urn:cts:greekLit:tlg0012.tlg002.murray:21.83#κλαῖε δὲ βουκόλος ἄλλοθʼ, ἐπεὶ ἴδε τόξον ἄνακτος.
urn:cts:greekLit:tlg0012.tlg002.murray:21.84#Ἀντίνοος δʼ ἐνένιπεν ἔπος τʼ ἔφατʼ ἔκ τʼ ὀνόμαζε·
urn:cts:greekLit:tlg0012.tlg002.murray:21.85#νήπιοι ἀγροιῶται,  ἐφημέρια φρονέοντες,
urn:cts:greekLit:tlg0012.tlg002.murray:21.86#ἆ δειλώ, τί νυ δάκρυ κατείβετον ἠδὲ γυναικὶ
urn:cts:greekLit:tlg0012.tlg002.murray:21.87#θυμὸν ἐνὶ στήθεσσιν ὀρίνετον; ᾗ τε καὶ ἄλλως
urn:cts:greekLit:tlg0012.tlg002.murray:21.88#κεῖται ἐν ἄλγεσι θυμός, ἐπεὶ φίλον ὤλεσʼ ἀκοίτην.
urn:cts:greekLit:tlg0012.tlg002.murray:21.89#ἀλλʼ ἀκέων δαίνυσθε καθήμενοι, ἠὲ θύραζε
urn:cts:greekLit:tlg0012.tlg002.murray:21.90#κλαίετον ἐξελθόντε,  κατʼ αὐτόθι τόξα λιπόντε,
urn:cts:greekLit:tlg0012.tlg002.murray:21.91#μνηστήρεσσιν ἄεθλον ἀάατον· οὐ γὰρ ὀΐω
urn:cts:greekLit:tlg0012.tlg002.murray:21.92#ῥηϊδίως τόδε τόξον ἐΰξοον ἐντανύεσθαι.
urn:cts:greekLit:tlg0012.tlg002.murray:21.93#οὐ γάρ τις μέτα τοῖος ἀνὴρ ἐν τοίσδεσι πᾶσιν
urn:cts:greekLit:tlg0012.tlg002.murray:21.94#οἷος Ὀδυσσεὺς ἔσκεν· ἐγὼ δέ μιν αὐτὸς ὄπωπα,
urn:cts:greekLit:tlg0012.tlg002.murray:21.95#καὶ γὰρ μνήμων εἰμί,  πάϊς δʼ ἔτι νήπιος ἦα.
urn:cts:greekLit:tlg0012.tlg002.murray:21.96#ὣς φάτο, τῷ δʼ ἄρα θυμὸς ἐνὶ στήθεσσιν ἐώλπει
urn:cts:greekLit:tlg0012.tlg002.murray:21.97#νευρὴν ἐντανύσειν διοϊστεύσειν τε σιδήρου.
urn:cts:greekLit:tlg0012.tlg002.murray:21.98#ἦ τοι ὀϊστοῦ γε πρῶτος γεύσεσθαι ἔμελλεν
urn:cts:greekLit:tlg0012.tlg002.murray:21.99#ἐκ χειρῶν Ὀδυσῆος ἀμύμονος, ὃν τότʼ ἀτίμα
urn:cts:greekLit:tlg0012.tlg002.murray:21.100#ἥμενος ἐν μεγάροις,  ἐπὶ δʼ ὤρνυε πάντας ἑταίρους.
urn:cts:greekLit:tlg0012.tlg002.murray:21.101#τοῖσι δὲ καὶ μετέειφʼ ἱερὴ ἲς Τηλεμάχοιο·
urn:cts:greekLit:tlg0012.tlg002.murray:21.102#ὢ πόποι, ἦ μάλα με Ζεὺς ἄφρονα θῆκε Κρονίων·
urn:cts:greekLit:tlg0012.tlg002.murray:21.103#μήτηρ μέν μοί φησι φίλη, πινυτή περ ἐοῦσα,
urn:cts:greekLit:tlg0012.tlg002.murray:21.104#ἄλλῳ ἅμʼ ἕψεσθαι νοσφισσαμένη τόδε δῶμα·
urn:cts:greekLit:tlg0012.tlg002.murray:21.105#αὐτὰρ ἐγὼ γελόω καὶ τέρπομαι ἄφρονι θυμῷ.
urn:cts:greekLit:tlg0012.tlg002.murray:21.106#ἀλλʼ ἄγετε, μνηστῆρες, ἐπεὶ τόδε φαίνετʼ ἄεθλον,
urn:cts:greekLit:tlg0012.tlg002.murray:21.107#οἵη νῦν οὐκ ἔστι γυνὴ κατʼ Ἀχαιΐδα γαῖαν,
urn:cts:greekLit:tlg0012.tlg002.murray:21.108#οὔτε Πύλου ἱερῆς οὔτʼ Ἄργεος οὔτε Μυκήνης·
urn:cts:greekLit:tlg0012.tlg002.murray:21.109#οὔτʼ αὐτῆς Ἰθάκης οὔτʼ ἠπείροιο μελαίνης·
urn:cts:greekLit:tlg0012.tlg002.murray:21.110#καὶ δʼ αὐτοὶ τόδε γʼ ἴστε· τί με χρὴ μητέρος αἴνου;
urn:cts:greekLit:tlg0012.tlg002.murray:21.111#ἀλλʼ ἄγε μὴ μύνῃσι παρέλκετε μηδʼ ἔτι τόξου
urn:cts:greekLit:tlg0012.tlg002.murray:21.112#δηρὸν ἀποτρωπᾶσθε τανυστύος, ὄφρα ἴδωμεν.
urn:cts:greekLit:tlg0012.tlg002.murray:21.113#καὶ δέ κεν αὐτὸς ἐγὼ τοῦ τόξου πειρησαίμην·
urn:cts:greekLit:tlg0012.tlg002.murray:21.114#εἰ δέ κεν ἐντανύσω διοϊστεύσω τε σιδήρου,
urn:cts:greekLit:tlg0012.tlg002.murray:21.115#οὔ κέ μοι ἀχνυμένῳ τάδε δώματα πότνια μήτηρ
urn:cts:greekLit:tlg0012.tlg002.murray:21.116#λείποι ἅμʼ ἄλλῳ ἰοῦσʼ, ὅτʼ ἐγὼ κατόπισθε λιποίμην
urn:cts:greekLit:tlg0012.tlg002.murray:21.117#οἷός τʼ ἤδη πατρὸς ἀέθλια κάλʼ ἀνελέσθαι.
urn:cts:greekLit:tlg0012.tlg002.murray:21.118#ἦ καὶ ἀπʼ ὤμοιϊν χλαῖναν θέτο φοινικόεσσαν
urn:cts:greekLit:tlg0012.tlg002.murray:21.119#ὀρθὸς ἀναΐξας, ἀπὸ δὲ ξίφος ὀξὺ θέτʼ ὤμων.
urn:cts:greekLit:tlg0012.tlg002.murray:21.120#πρῶτον μὲν πελέκεας στῆσεν,  διὰ τάφρον ὀρύξας
urn:cts:greekLit:tlg0012.tlg002.murray:21.121#πᾶσι μίαν μακρήν, καὶ ἐπὶ στάθμην ἴθυνεν,
urn:cts:greekLit:tlg0012.tlg002.murray:21.122#ἀμφὶ δὲ γαῖαν ἔναξε· τάφος δʼ ἕλε πάντας ἰδόντας,
urn:cts:greekLit:tlg0012.tlg002.murray:21.123#ὡς εὐκόσμως στῆσε· πάρος δʼ οὐ πώ ποτʼ ὀπώπει.
urn:cts:greekLit:tlg0012.tlg002.murray:21.124#στῆ δʼ ἄρʼ ἐπʼ οὐδὸν ἰὼν καὶ τόξου πειρήτιζε.
urn:cts:greekLit:tlg0012.tlg002.murray:21.125#τρὶς μέν μιν πελέμιξεν ἐρύσσεσθαι μενεαίνων,
urn:cts:greekLit:tlg0012.tlg002.murray:21.126#τρὶς δὲ μεθῆκε βίης, ἐπιελπόμενος τό γε θυμῷ,
urn:cts:greekLit:tlg0012.tlg002.murray:21.127#νευρὴν ἐντανύειν διοϊστεύσειν τε σιδήρου.
urn:cts:greekLit:tlg0012.tlg002.murray:21.128#καί νύ κε δή ῥʼ ἐτάνυσσε βίῃ τὸ τέταρτον ἀνέλκων,
urn:cts:greekLit:tlg0012.tlg002.murray:21.129#ἀλλʼ Ὀδυσεὺς ἀνένευε καὶ ἔσχεθεν ἱέμενόν περ.
urn:cts:greekLit:tlg0012.tlg002.murray:21.130#τοῖς δʼ αὖτις μετέειφʼ ἱερὴ ἲς Τηλεμάχοιο·
urn:cts:greekLit:tlg0012.tlg002.murray:21.131#ὢ πόποι, ἦ καὶ ἔπειτα κακός τʼ ἔσομαι καὶ ἄκικυς,
urn:cts:greekLit:tlg0012.tlg002.murray:21.132#ἠὲ νεώτερός εἰμι καὶ οὔ πω χερσὶ πέποιθα
urn:cts:greekLit:tlg0012.tlg002.murray:21.133#ἄνδρʼ ἀπαμύνασθαι, ὅτε τις πρότερος χαλεπήνῃ.
urn:cts:greekLit:tlg0012.tlg002.murray:21.134#ἀλλʼ ἄγεθʼ, οἵ περ ἐμεῖο βίῃ προφερέστεροί ἐστε,
urn:cts:greekLit:tlg0012.tlg002.murray:21.135#τόξου πειρήσασθε,  καὶ ἐκτελέωμεν ἄεθλον.
urn:cts:greekLit:tlg0012.tlg002.murray:21.136#ὣς εἰπὼν τόξον μὲν ἀπὸ ἕο θῆκε χαμᾶζε,
urn:cts:greekLit:tlg0012.tlg002.murray:21.137#κλίνας κολλητῇσιν ἐϋξέστῃς σανίδεσσιν,
urn:cts:greekLit:tlg0012.tlg002.murray:21.138#αὐτοῦ δʼ ὠκὺ βέλος καλῇ προσέκλινε κορώνῃ,
urn:cts:greekLit:tlg0012.tlg002.murray:21.139#ἂψ δʼ αὖτις κατʼ ἄρʼ ἕζετʼ ἐπὶ θρόνου ἔνθεν ἀνέστη.
urn:cts:greekLit:tlg0012.tlg002.murray:21.140#τοῖσιν δʼ Ἀντίνοος μετέφη,  Εὐπείθεος υἱός·
urn:cts:greekLit:tlg0012.tlg002.murray:21.141#ὄρνυσθʼ ἑξείης ἐπιδέξια πάντες ἑταῖροι,
urn:cts:greekLit:tlg0012.tlg002.murray:21.142#ἀρξάμενοι τοῦ χώρου ὅθεν τέ περ οἰνοχοεύει.
urn:cts:greekLit:tlg0012.tlg002.murray:21.143#ὣς ἔφατʼ Ἀντίνοος, τοῖσιν δʼ ἐπιήνδανε μῦθος.
urn:cts:greekLit:tlg0012.tlg002.murray:21.144#Λειώδης δὲ πρῶτος ἀνίστατο, Οἴνοπος υἱός,
urn:cts:greekLit:tlg0012.tlg002.murray:21.145#ὅ σφι θυοσκόος ἔσκε,  παρὰ κρητῆρα δὲ καλὸν
urn:cts:greekLit:tlg0012.tlg002.murray:21.146#ἷζε μυχοίτατος αἰέν· ἀτασθαλίαι δέ οἱ οἴῳ
urn:cts:greekLit:tlg0012.tlg002.murray:21.147#ἐχθραὶ ἔσαν, πᾶσιν δὲ νεμέσσα μνηστήρεσσιν·
urn:cts:greekLit:tlg0012.tlg002.murray:21.148#ὅς ῥα τότε πρῶτος τόξον λάβε καὶ βέλος ὠκύ.
urn:cts:greekLit:tlg0012.tlg002.murray:21.149#στῆ δʼ ἄρʼ ἐπʼ οὐδὸν ἰὼν καὶ τόξου πειρήτιζεν,
urn:cts:greekLit:tlg0012.tlg002.murray:21.150#οὐδέ μιν ἐντάνυσε· πρὶν γὰρ κάμε χεῖρας ἀνέλκων
urn:cts:greekLit:tlg0012.tlg002.murray:21.151#ἀτρίπτους ἁπαλάς· μετὰ δὲ μνηστῆρσιν ἔειπεν·
urn:cts:greekLit:tlg0012.tlg002.murray:21.152#ὦ φίλοι, οὐ μὲν ἐγὼ τανύω, λαβέτω δὲ καὶ ἄλλος.
urn:cts:greekLit:tlg0012.tlg002.murray:21.153#πολλοὺς γὰρ τόδε τόξον ἀριστῆας κεκαδήσει
urn:cts:greekLit:tlg0012.tlg002.murray:21.154#θυμοῦ καὶ ψυχῆς, ἐπεὶ ἦ πολὺ φέρτερόν ἐστι
urn:cts:greekLit:tlg0012.tlg002.murray:21.155#τεθνάμεν ἢ ζώοντας ἁμαρτεῖν,  οὗθʼ ἕνεκʼ αἰεὶ
urn:cts:greekLit:tlg0012.tlg002.murray:21.156#ἐνθάδʼ ὁμιλέομεν, ποτιδέγμενοι ἤματα πάντα.
urn:cts:greekLit:tlg0012.tlg002.murray:21.157#νῦν μέν τις καὶ ἔλπετʼ ἐνὶ φρεσὶν ἠδὲ μενοινᾷ
urn:cts:greekLit:tlg0012.tlg002.murray:21.158#γῆμαι Πηνελόπειαν, Ὀδυσσῆος παράκοιτιν.
urn:cts:greekLit:tlg0012.tlg002.murray:21.159#αὐτὰρ ἐπὴν τόξου πειρήσεται ἠδὲ ἴδηται,
urn:cts:greekLit:tlg0012.tlg002.murray:21.160#ἄλλην δή τινʼ ἔπειτα Ἀχαιϊάδων εὐπέπλων
urn:cts:greekLit:tlg0012.tlg002.murray:21.161#μνάσθω ἐέδνοισιν διζήμενος· ἡ δέ κʼ ἔπειτα
urn:cts:greekLit:tlg0012.tlg002.murray:21.162#γήμαιθʼ ὅς κε πλεῖστα πόροι καὶ μόρσιμος ἔλθοι.
urn:cts:greekLit:tlg0012.tlg002.murray:21.163#ὣς ἄρʼ ἐφώνησεν καὶ ἀπὸ ἕο τόξον ἔθηκε,
urn:cts:greekLit:tlg0012.tlg002.murray:21.164#κλίνας κολλητῇσιν ἐϋξέστῃς σανίδεσσιν,
urn:cts:greekLit:tlg0012.tlg002.murray:21.165#αὐτοῦ δʼ ὠκὺ βέλος καλῇ προσέκλινε κορώνῃ,
urn:cts:greekLit:tlg0012.tlg002.murray:21.166#ἂψ δʼ αὖτις κατʼ ἄρ ἕζετʼ ἐπὶ θρόνου ἔνθεν ἀνέστη.
urn:cts:greekLit:tlg0012.tlg002.murray:21.167#Ἀντίνοος δʼ ἐνένιπεν ἔπος τʼ ἔφατʼ ἔκ τʼ ὀνόμαζε·
urn:cts:greekLit:tlg0012.tlg002.murray:21.168#λειῶδες, ποῖόν σε ἔπος φύγεν ἕρκος ὀδόντων,
urn:cts:greekLit:tlg0012.tlg002.murray:21.169#δεινόν τʼ ἀργαλέον τε, —νεμεσσῶμαι δέ τʼ ἀκούων—
urn:cts:greekLit:tlg0012.tlg002.murray:21.170#εἰ δὴ τοῦτό γε τόξον ἀριστῆας κεκαδήσει
urn:cts:greekLit:tlg0012.tlg002.murray:21.171#θυμοῦ καὶ ψυχῆς, ἐπεὶ οὐ δύνασαι σὺ τανύσσαι.
urn:cts:greekLit:tlg0012.tlg002.murray:21.172#οὐ γάρ τοί σέ γε τοῖον ἐγείνατο πότνια μήτηρ
urn:cts:greekLit:tlg0012.tlg002.murray:21.173#οἷόν τε ῥυτῆρα βιοῦ τʼ ἔμεναι καὶ ὀϊστῶν·
urn:cts:greekLit:tlg0012.tlg002.murray:21.174#ἀλλʼ ἄλλοι τανύουσι τάχα μνηστῆρες ἀγαυοί.
urn:cts:greekLit:tlg0012.tlg002.murray:21.175#ὣς φάτο, καί ῥʼ ἐκέλευσε Μελάνθιον, αἰπόλον αἰγῶν·
urn:cts:greekLit:tlg0012.tlg002.murray:21.176#ἄγρει δή,  πῦρ κῆον ἐνὶ μεγάροισι, Μελανθεῦ,
urn:cts:greekLit:tlg0012.tlg002.murray:21.177#πὰρ δὲ τίθει δίφρον τε μέγαν καὶ κῶας ἐπʼ αὐτοῦ,
urn:cts:greekLit:tlg0012.tlg002.murray:21.178#ἐκ δὲ στέατος ἔνεικε μέγαν τροχὸν ἔνδον ἐόντος,
urn:cts:greekLit:tlg0012.tlg002.murray:21.179#ὄφρα νέοι θάλποντες, ἐπιχρίοντες ἀλοιφῇ,
urn:cts:greekLit:tlg0012.tlg002.murray:21.180#τόξου πειρώμεσθα καὶ ἐκτελέωμεν ἄεθλον.
urn:cts:greekLit:tlg0012.tlg002.murray:21.181#ὣς φάθʼ, ὁ δʼ αἶψʼ ἀνέκαιε Μελάνθιος ἀκάματον πῦρ,
urn:cts:greekLit:tlg0012.tlg002.murray:21.182#πὰρ δὲ φέρων δίφρον θῆκεν καὶ κῶας ἐπʼ αὐτοῦ,
urn:cts:greekLit:tlg0012.tlg002.murray:21.183#ἐκ δὲ στέατος ἔνεικε μέγαν τροχὸν ἔνδον ἐόντος·
urn:cts:greekLit:tlg0012.tlg002.murray:21.184#τῷ ῥα νέοι θάλποντες ἐπειρῶντʼ· οὐδʼ ἐδύναντο
urn:cts:greekLit:tlg0012.tlg002.murray:21.185#ἐντανύσαι,  πολλὸν δὲ βίης ἐπιδευέες ἦσαν.
urn:cts:greekLit:tlg0012.tlg002.murray:21.186#Ἀντίνοος δʼ ἔτʼ ἐπεῖχε καὶ Εὐρύμαχος θεοειδής,
urn:cts:greekLit:tlg0012.tlg002.murray:21.187#ἀρχοὶ μνηστήρων· ἀρετῇ δʼ ἔσαν ἔξοχʼ ἄριστοι.
urn:cts:greekLit:tlg0012.tlg002.murray:21.188#τὼ δʼ ἐξ οἴκου βῆσαν ὁμαρτήσαντες ἅμʼ ἄμφω
urn:cts:greekLit:tlg0012.tlg002.murray:21.189#βουκόλος ἠδὲ συφορβὸς Ὀδυσσῆος θείοιο·
urn:cts:greekLit:tlg0012.tlg002.murray:21.190#ἐκ δʼ αὐτὸς μετὰ τοὺς δόμου ἤλυθε δῖος Ὀδυσσεύς.
urn:cts:greekLit:tlg0012.tlg002.murray:21.191#ἀλλʼ ὅτε δή ῥʼ ἐκτὸς θυρέων ἔσαν ἠδὲ καὶ αὐλῆς,
urn:cts:greekLit:tlg0012.tlg002.murray:21.192#φθεγξάμενός σφε ἔπεσσι προσηύδα μειλιχίοισι·
urn:cts:greekLit:tlg0012.tlg002.murray:21.193#βουκόλε καὶ σύ, συφορβέ, ἔπος τί κε μυθησαίμην,
urn:cts:greekLit:tlg0012.tlg002.murray:21.194#ἦ αὐτὸς κεύθω; φάσθαι δέ με θυμὸς ἀνώγει.
urn:cts:greekLit:tlg0012.tlg002.murray:21.195#ποῖοί κʼ εἶτʼ Ὀδυσῆϊ ἀμυνέμεν,  εἴ ποθεν ἔλθοι
urn:cts:greekLit:tlg0012.tlg002.murray:21.196#ὧδε μάλʼ ἐξαπίνης καί τις θεὸς αὐτὸν ἐνείκαι;
urn:cts:greekLit:tlg0012.tlg002.murray:21.197#ἤ κε μνηστήρεσσιν ἀμύνοιτʼ ἦ Ὀδυσῆϊ;
urn:cts:greekLit:tlg0012.tlg002.murray:21.198#εἴπαθʼ ὅπως ὑμέας κραδίη θυμός τε κελεύει.
urn:cts:greekLit:tlg0012.tlg002.murray:21.199#τὸν δʼ αὖτε προσέειπε βοῶν ἐπιβουκόλος ἀνήρ·
urn:cts:greekLit:tlg0012.tlg002.murray:21.200#Ζεῦ πάτερ,  αἲ γὰρ τοῦτο τελευτήσειας ἐέλδωρ,
urn:cts:greekLit:tlg0012.tlg002.murray:21.201#ὡς ἔλθοι μὲν κεῖνος ἀνήρ, ἀγάγοι δέ ἑ δαίμων·
urn:cts:greekLit:tlg0012.tlg002.murray:21.202#γνοίης χʼ οἵη ἐμὴ δύναμις καὶ χεῖρες ἕπονται.
urn:cts:greekLit:tlg0012.tlg002.murray:21.203#ὣς δʼ αὔτως Εὔμαιος ἐπεύχετο πᾶσι θεοῖσι
urn:cts:greekLit:tlg0012.tlg002.murray:21.204#νοστῆσαι Ὀδυσῆα πολύφρονα ὅνδε δόμονδε.
urn:cts:greekLit:tlg0012.tlg002.murray:21.205#αὐτὰρ ἐπεὶ δὴ τῶν γε νόον νημερτέʼ ἀνέγνω,
urn:cts:greekLit:tlg0012.tlg002.murray:21.206#ἐξαῦτίς σφε ἔπεσσιν ἀμειβόμενος προσέειπεν·
urn:cts:greekLit:tlg0012.tlg002.murray:21.207#ἔνδον μὲν δὴ ὅδʼ αὐτὸς ἐγώ, κακὰ πολλὰ μογήσας
urn:cts:greekLit:tlg0012.tlg002.murray:21.208#ἤλυθον εἰκοστῷ ἔτεϊ ἐς πατρίδα γαῖαν.
urn:cts:greekLit:tlg0012.tlg002.murray:21.209#γιγνώσκω δʼ ὡς σφῶϊν ἐελδομένοισιν ἱκάνω
urn:cts:greekLit:tlg0012.tlg002.murray:21.210#οἴοισι δμώων· τῶν δʼ ἄλλων οὔ τευ ἄκουσα
urn:cts:greekLit:tlg0012.tlg002.murray:21.211#εὐξαμένου ἐμὲ αὖτις ὑπότροπον οἴκαδʼ ἱκέσθαι.
urn:cts:greekLit:tlg0012.tlg002.murray:21.212#σφῶϊν δʼ, ὡς ἔσεταί περ, ἀληθείην καταλέξω.
urn:cts:greekLit:tlg0012.tlg002.murray:21.213#εἴ χʼ ὑπʼ ἐμοί γε θεὸς δαμάσῃ μνηστῆρας ἀγαυούς,
urn:cts:greekLit:tlg0012.tlg002.murray:21.214#ἄξομαι ἀμφοτέροις ἀλόχους καὶ κτήματʼ ὀπάσσω
urn:cts:greekLit:tlg0012.tlg002.murray:21.215#οἰκία τʼ ἐγγὺς ἐμεῖο τετυγμένα· καί μοι ἔπειτα
urn:cts:greekLit:tlg0012.tlg002.murray:21.216#Τηλεμάχου ἑτάρω τε κασιγνήτω τε ἔσεσθον.
urn:cts:greekLit:tlg0012.tlg002.murray:21.217#εἰ δʼ ἄγε δή, καὶ σῆμα ἀριφραδὲς ἄλλο τι δείξω,
urn:cts:greekLit:tlg0012.tlg002.murray:21.218#ὄφρα μʼ ἐῢ γνῶτον πιστωθῆτόν τʼ ἐνὶ θυμῷ,
urn:cts:greekLit:tlg0012.tlg002.murray:21.219#οὐλήν, τήν ποτέ με σῦς ἤλασε λευκῷ ὀδόντι
urn:cts:greekLit:tlg0012.tlg002.murray:21.220#Παρνησόνδʼ ἐλθόντα σὺν υἱάσιν Αὐτολύκοιο.
urn:cts:greekLit:tlg0012.tlg002.murray:21.221#ὣς εἰπὼν ῥάκεα μεγάλης ἀποέργαθεν οὐλῆς.
urn:cts:greekLit:tlg0012.tlg002.murray:21.222#τὼ δʼ ἐπεὶ εἰσιδέτην εὖ τʼ ἐφράσσαντο ἕκαστα,
urn:cts:greekLit:tlg0012.tlg002.murray:21.223#κλαῖον ἄρʼ ἀμφʼ Ὀδυσῆϊ δαΐφρονι χεῖρε βαλόντε,
urn:cts:greekLit:tlg0012.tlg002.murray:21.224#καὶ κύνεον ἀγαπαζόμενοι κεφαλήν τε καὶ ὤμους
urn:cts:greekLit:tlg0012.tlg002.murray:21.225#ὣς δʼ αὔτως Ὀδυσεὺς κεφαλὰς καὶ χεῖρας ἔκυσσε.
urn:cts:greekLit:tlg0012.tlg002.murray:21.226#καί νύ κʼ ὀδυρομένοισιν ἔδυ φάος ἠελίοιο,
urn:cts:greekLit:tlg0012.tlg002.murray:21.227#εἰ μὴ Ὀδυσσεὺς αὐτὸς ἐρύκακε φώνησέν τε·
urn:cts:greekLit:tlg0012.tlg002.murray:21.228#παύεσθον κλαυθμοῖο γόοιό τε, μή τις ἴδηται
urn:cts:greekLit:tlg0012.tlg002.murray:21.229#ἐξελθὼν μεγάροιο, ἀτὰρ εἴπῃσι καὶ εἴσω.
urn:cts:greekLit:tlg0012.tlg002.murray:21.230#ἀλλὰ προμνηστῖνοι ἐσέλθετε,  μηδʼ ἅμα πάντες,
urn:cts:greekLit:tlg0012.tlg002.murray:21.231#πρῶτος ἐγώ, μετὰ δʼ ὔμμες· ἀτὰρ τόδε σῆμα τετύχθω·
urn:cts:greekLit:tlg0012.tlg002.murray:21.232#ἄλλοι μὲν γὰρ πάντες, ὅσοι μνηστῆρες ἀγαυοί,
urn:cts:greekLit:tlg0012.tlg002.murray:21.233#οὐκ ἐάσουσιν ἐμοὶ δόμεναι βιὸν ἠδὲ φαρέτρην·
urn:cts:greekLit:tlg0012.tlg002.murray:21.234#ἀλλὰ σύ, δῖʼ Εὔμαιε, φέρων ἀνὰ δώματα τόξον
urn:cts:greekLit:tlg0012.tlg002.murray:21.235#ἐν χείρεσσιν ἐμοὶ θέμεναι,  εἰπεῖν τε γυναιξὶ
urn:cts:greekLit:tlg0012.tlg002.murray:21.236#κληῗσαι μεγάροιο θύρας πυκινῶς ἀραρυίας,
urn:cts:greekLit:tlg0012.tlg002.murray:21.237#ἢν δέ τις ἢ στοναχῆς ἠὲ κτύπου ἔνδον ἀκούσῃ
urn:cts:greekLit:tlg0012.tlg002.murray:21.238#ἀνδρῶν ἡμετέροισιν ἐν ἕρκεσι, μή τι θύραζε
urn:cts:greekLit:tlg0012.tlg002.murray:21.239#προβλώσκειν, ἀλλʼ αὐτοῦ ἀκὴν ἔμεναι παρὰ ἔργῳ.
urn:cts:greekLit:tlg0012.tlg002.murray:21.240#σοὶ δέ,  Φιλοίτιε δῖε, θύρας ἐπιτέλλομαι αὐλῆς
urn:cts:greekLit:tlg0012.tlg002.murray:21.241#κληῗσαι κληῗδι, θοῶς δʼ ἐπὶ δεσμὸν ἰῆλαι.
urn:cts:greekLit:tlg0012.tlg002.murray:21.242#ὣς εἰπὼν εἰσῆλθε δόμους εὖ ναιετάοντας·
urn:cts:greekLit:tlg0012.tlg002.murray:21.243#ἕζετʼ ἔπειτʼ ἐπὶ δίφρον ἰών, ἔνθεν περ ἀνέστη·
urn:cts:greekLit:tlg0012.tlg002.murray:21.244#ἐς δʼ ἄρα καὶ τὼ δμῶε ἴτην θείου Ὀδυσῆος.
urn:cts:greekLit:tlg0012.tlg002.murray:21.245#Εὐρύμαχος δʼ ἤδη τόξον μετὰ χερσὶν ἐνώμα,
urn:cts:greekLit:tlg0012.tlg002.murray:21.246#θάλπων ἔνθα καὶ ἔνθα σέλᾳ πυρός· ἀλλά μιν οὐδʼ ὣς
urn:cts:greekLit:tlg0012.tlg002.murray:21.247#ἐντανύσαι δύνατο, μέγα δʼ ἔστενε κυδάλιμον κῆρ·
urn:cts:greekLit:tlg0012.tlg002.murray:21.248#ὀχθήσας δʼ ἄρα εἶρος τʼ ἔφατʼ ἔκ τʼ ὀνόμαζεν·
urn:cts:greekLit:tlg0012.tlg002.murray:21.249#ὢ πόποι, ἧ μοι ἄχος περί τʼ αὐτοῦ καὶ περὶ πάντων·
urn:cts:greekLit:tlg0012.tlg002.murray:21.250#οὔ τι γάμου τοσσοῦτον ὀδύρομαι,  ἀχνύμενός περ·
urn:cts:greekLit:tlg0012.tlg002.murray:21.251#εἰσὶ καὶ ἄλλαι πολλαὶ Ἀχαιΐδες, αἱ μὲν ἐν αὐτῇ
urn:cts:greekLit:tlg0012.tlg002.murray:21.252#ἀμφιάλῳ Ἰθάκῃ, αἱ δʼ ἄλλῃσιν πολίεσσιν·
urn:cts:greekLit:tlg0012.tlg002.murray:21.253#ἀλλʼ εἰ δὴ τοσσόνδε βίης ἐπιδευέες εἰμὲν
urn:cts:greekLit:tlg0012.tlg002.murray:21.254#ἀντιθέου Ὀδυσῆος, ὅ τʼ οὐ δυνάμεσθα τανύσσαι
urn:cts:greekLit:tlg0012.tlg002.murray:21.255#τόξον· ἐλεγχείη δὲ καὶ ἐσσομένοισι πυθέσθαι.
urn:cts:greekLit:tlg0012.tlg002.murray:21.256#τὸν δʼ αὖτʼ Ἀντίνοος προσέφη, Εὐπείθεος υἱός·
urn:cts:greekLit:tlg0012.tlg002.murray:21.257#Εὐρύμαχʼ, οὐχ οὕτως ἔσται· νοέεις δὲ καὶ αὐτός.
urn:cts:greekLit:tlg0012.tlg002.murray:21.258#νῦν μὲν γὰρ κατὰ δῆμον ἑορτὴ τοῖο θεοῖο
urn:cts:greekLit:tlg0012.tlg002.murray:21.259#ἁγνή· τίς δέ κε τόξα τιταίνοιτʼ; ἀλλὰ ἕκηλοι
urn:cts:greekLit:tlg0012.tlg002.murray:21.260#κάτθετʼ· ἀτὰρ πελέκεάς γε καὶ εἴ κʼ εἰῶμεν ἅπαντας
urn:cts:greekLit:tlg0012.tlg002.murray:21.261#ἑστάμεν· οὐ μὲν γάρ τινʼ ἀναιρήσεσθαι ὀΐω,
urn:cts:greekLit:tlg0012.tlg002.murray:21.262#ἐλθόντʼ ἐς μέγαρον Λαερτιάδεω Ὀδυσῆος.
urn:cts:greekLit:tlg0012.tlg002.murray:21.263#ἀλλʼ ἄγετʼ, οἰνοχόος μὲν ἐπαρξάσθω δεπάεσσιν,
urn:cts:greekLit:tlg0012.tlg002.murray:21.264#ὄφρα σπείσαντες καταθείομεν ἀγκύλα τόξα·
urn:cts:greekLit:tlg0012.tlg002.murray:21.265#ἠῶθεν δὲ κέλεσθε Μελάνθιον,  αἰπόλον αἰγῶν,
urn:cts:greekLit:tlg0012.tlg002.murray:21.266#αἶγας ἄγειν, αἳ πᾶσι μέγʼ ἔξοχοι αἰπολίοισιν,
urn:cts:greekLit:tlg0012.tlg002.murray:21.267#ὄφρʼ ἐπὶ μηρία θέντες Ἀπόλλωνι κλυτοτόξῳ
urn:cts:greekLit:tlg0012.tlg002.murray:21.268#τόξου πειρώμεσθα καὶ ἐκτελέωμεν ἄεθλον.
urn:cts:greekLit:tlg0012.tlg002.murray:21.269#ὣς ἔφατʼ Ἀντίνοος, τοῖσιν δʼ ἐπιήνδανε μῦθος.
urn:cts:greekLit:tlg0012.tlg002.murray:21.270#τοῖσι δὲ κήρυκες μὲν ὕδωρ ἐπὶ χεῖρας ἔχευαν,
urn:cts:greekLit:tlg0012.tlg002.murray:21.271#κοῦροι δὲ κρητῆρας ἐπεστέψαντο ποτοῖο,
urn:cts:greekLit:tlg0012.tlg002.murray:21.272#νώμησαν δʼ ἄρα πᾶσιν ἐπαρξάμενοι δεπάεσσιν.
urn:cts:greekLit:tlg0012.tlg002.murray:21.273#οἱ δʼ ἐπεὶ οὖν σπεῖσάν τʼ ἔπιόν θʼ ὅσον ἤθελε θυμός,
urn:cts:greekLit:tlg0012.tlg002.murray:21.274#τοῖς δὲ δολοφρονέων μετέφη πολύμητις Ὀδυσσεύς·
urn:cts:greekLit:tlg0012.tlg002.murray:21.275#κέκλυτέ μευ,  μνηστῆρες ἀγακλειτῆς βασιλείης·
urn:cts:greekLit:tlg0012.tlg002.murray:21.276#ὄφρʼ εἴπω τά με θυμὸς ἐνὶ στήθεσσι κελεύει·
urn:cts:greekLit:tlg0012.tlg002.murray:21.277#Εὐρύμαχον δὲ μάλιστα καὶ Ἀντίνοον θεοειδέα
urn:cts:greekLit:tlg0012.tlg002.murray:21.278#λίσσομʼ, ἐπεὶ καὶ τοῦτο ἔπος κατὰ μοῖραν ἔειπε,
urn:cts:greekLit:tlg0012.tlg002.murray:21.279#νῦν μὲν παῦσαι τόξον, ἐπιτρέψαι δὲ θεοῖσιν·
urn:cts:greekLit:tlg0012.tlg002.murray:21.280#ἠῶθεν δὲ θεὸς δώσει κράτος ᾧ κʼ ἐθέλῃσιν.
urn:cts:greekLit:tlg0012.tlg002.murray:21.281#ἀλλʼ ἄγʼ ἐμοὶ δότε τόξον ἐΰξοον, ὄφρα μεθʼ ὑμῖν
urn:cts:greekLit:tlg0012.tlg002.murray:21.282#χειρῶν καὶ σθένεος πειρήσομαι, ἤ μοι ἔτʼ ἐστὶν
urn:cts:greekLit:tlg0012.tlg002.murray:21.283#ἴς, οἵη πάρος ἔσκεν ἐνὶ γναμπτοῖσι μέλεσσιν,
urn:cts:greekLit:tlg0012.tlg002.murray:21.284#ἦ ἤδη μοι ὄλεσσεν ἄλη τʼ ἀκομιστίη τε.
urn:cts:greekLit:tlg0012.tlg002.murray:21.285#ὣς ἔφαθʼ, οἱ δʼ ἄρα πάντες ὑπερφιάλως νεμέσησαν,
urn:cts:greekLit:tlg0012.tlg002.murray:21.286#δείσαντες μὴ τόξον ἐΰξοον ἐντανύσειεν.
urn:cts:greekLit:tlg0012.tlg002.murray:21.287#Ἀντίνοος δʼ ἐνένιπεν ἔπος τʼ ἔφατʼ ἔκ τʼ ὀνόμαζεν·
urn:cts:greekLit:tlg0012.tlg002.murray:21.288#ἆ δειλὲ ξείνων, ἔνι τοι φρένες οὐδʼ ἠβαιαί·
urn:cts:greekLit:tlg0012.tlg002.murray:21.289#οὐκ ἀγαπᾷς ὃ ἕκηλος ὑπερφιάλοισι μεθʼ ἡμῖν
urn:cts:greekLit:tlg0012.tlg002.murray:21.290#δαίνυσαι,  οὐδέ τι δαιτὸς ἀμέρδεαι, αὐτὰρ ἀκούεις
urn:cts:greekLit:tlg0012.tlg002.murray:21.291#μύθων ἡμετέρων καὶ ῥήσιος; οὐδέ τις ἄλλος
urn:cts:greekLit:tlg0012.tlg002.murray:21.292#ἡμετέρων μύθων ξεῖνος καὶ πτωχὸς ἀκούει.
urn:cts:greekLit:tlg0012.tlg002.murray:21.293#οἶνός σε τρώει μελιηδής, ὅς τε καὶ ἄλλους
urn:cts:greekLit:tlg0012.tlg002.murray:21.294#βλάπτει, ὃς ἄν μιν χανδὸν ἕλῃ μηδʼ αἴσιμα πίνῃ.
urn:cts:greekLit:tlg0012.tlg002.murray:21.295#οἶνος καὶ Κένταυρον,  ἀγακλυτὸν Εὐρυτίωνα,
urn:cts:greekLit:tlg0012.tlg002.murray:21.296#ἄασʼ ἐνὶ μεγάρῳ μεγαθύμου Πειριθόοιο,
urn:cts:greekLit:tlg0012.tlg002.murray:21.297#ἐς Λαπίθας ἐλθόνθʼ· ὁ δʼ ἐπεὶ φρένας ἄασεν οἴνῳ,
urn:cts:greekLit:tlg0012.tlg002.murray:21.298#μαινόμενος κάκʼ ἔρεξε δόμον κάτα Πειριθόοιο·
urn:cts:greekLit:tlg0012.tlg002.murray:21.299#ἥρωας δʼ ἄχος εἷλε, διὲκ προθύρου δὲ θύραζε
urn:cts:greekLit:tlg0012.tlg002.murray:21.300#ἕλκον ἀναΐξαντες,  ἀπʼ οὔατα νηλέϊ χαλκῷ
urn:cts:greekLit:tlg0012.tlg002.murray:21.301#ῥῖνάς τʼ ἀμήσαντες· ὁ δὲ φρεσὶν ᾗσιν ἀασθεὶς
urn:cts:greekLit:tlg0012.tlg002.murray:21.302#ἤϊεν ἣν ἄτην ὀχέων ἀεσίφρονι θυμῷ.
urn:cts:greekLit:tlg0012.tlg002.murray:21.303#ἐξ οὗ Κενταύροισι καὶ ἀνδράσι νεῖκος ἐτύχθη,
urn:cts:greekLit:tlg0012.tlg002.murray:21.304#οἷ δʼ αὐτῷ πρώτῳ κακὸν εὕρετο οἰνοβαρείων.
urn:cts:greekLit:tlg0012.tlg002.murray:21.305#ὣς καὶ σοὶ μέγα πῆμα πιφαύσκομαι, αἴ κε τὸ τόξον
urn:cts:greekLit:tlg0012.tlg002.murray:21.306#ἐντανύσῃς· οὐ γάρ τευ ἐπητύος ἀντιβολήσεις
urn:cts:greekLit:tlg0012.tlg002.murray:21.307#ἡμετέρῳ ἐνὶ δήμῳ, ἄφαρ δέ σε νηῒ μελαίνῃ
urn:cts:greekLit:tlg0012.tlg002.murray:21.308#εἰς Ἔχετον βασιλῆα, βροτῶν δηλήμονα πάντων,
urn:cts:greekLit:tlg0012.tlg002.murray:21.309#πέμψομεν· ἔνθεν δʼ οὔ τι σαώσεαι· ἀλλὰ ἕκηλος
urn:cts:greekLit:tlg0012.tlg002.murray:21.310#πῖνέ τε,  μηδʼ ἐρίδαινε μετʼ ἀνδράσι κουροτέροισιν.
urn:cts:greekLit:tlg0012.tlg002.murray:21.311#τὸν δʼ αὖτε προσέειπε περίφρων Πηνελόπεια·
urn:cts:greekLit:tlg0012.tlg002.murray:21.312#Ἀντίνοʼ, οὐ μὲν καλὸν ἀτέμβειν οὐδὲ δίκαιον
urn:cts:greekLit:tlg0012.tlg002.murray:21.313#ξείνους Τηλεμάχου, ὅς κεν τάδε δώμαθʼ ἵκηται·
urn:cts:greekLit:tlg0012.tlg002.murray:21.314#ἔλπεαι, αἴ χʼ ὁ ξεῖνος Ὀδυσσῆος μέγα τόξον
urn:cts:greekLit:tlg0012.tlg002.murray:21.315#ἐντανύσῃ χερσίν τε βίηφί τε ἧφι πιθήσας,
urn:cts:greekLit:tlg0012.tlg002.murray:21.316#οἴκαδέ μʼ ἄξεσθαι καὶ ἑὴν θήσεσθαι ἄκοιτιν;
urn:cts:greekLit:tlg0012.tlg002.murray:21.317#οὐδʼ αὐτός που τοῦτό γʼ ἐνὶ στήθεσσιν ἔολπε·
urn:cts:greekLit:tlg0012.tlg002.murray:21.318#μηδέ τις ὑμείων τοῦ γʼ εἵνεκα θυμὸν ἀχεύων
urn:cts:greekLit:tlg0012.tlg002.murray:21.319#ἐνθάδε δαινύσθω, ἐπεὶ οὐδὲ μὲν οὐδὲ ἔοικεν.
urn:cts:greekLit:tlg0012.tlg002.murray:21.320#τὴν δʼ αὖτʼ Εὐρύμαχος, Πολύβου πάϊς, ἀντίον ηὔδα·
urn:cts:greekLit:tlg0012.tlg002.murray:21.321#κούρη Ἰκαρίοιο,  περίφρον Πηνελόπεια,
urn:cts:greekLit:tlg0012.tlg002.murray:21.322#οὔ τί σε τόνδʼ ἄξεσθαι ὀϊόμεθʼ· οὐδὲ ἔοικεν·
urn:cts:greekLit:tlg0012.tlg002.murray:21.323#ἀλλʼ αἰσχυνόμενοι φάτιν ἀνδρῶν ἠδὲ γυναικῶν,
urn:cts:greekLit:tlg0012.tlg002.murray:21.324#μή ποτέ τις εἴπῃσι κακώτερος ἄλλος Ἀχαιῶν
urn:cts:greekLit:tlg0012.tlg002.murray:21.325#ἦ πολὺ χείρονες ἄνδρες ἀμύμονος ἀνδρὸς ἄκοιτιν
urn:cts:greekLit:tlg0012.tlg002.murray:21.326#μνῶνται, οὐδέ τι τόξον ἐΰξοον ἐντανύουσιν·
urn:cts:greekLit:tlg0012.tlg002.murray:21.327#ἀλλʼ ἄλλος τις πτωχὸς ἀνὴρ ἀλαλήμενος ἐλθὼν
urn:cts:greekLit:tlg0012.tlg002.murray:21.328#ῥηϊδίως ἐτάνυσσε βιόν, διὰ δʼ ἧκε σιδήρου.
urn:cts:greekLit:tlg0012.tlg002.murray:21.329#ὣς ἐρέουσʼ, ἡμῖν δʼ ἂν ἐλέγχεα ταῦτα γένοιτο.
urn:cts:greekLit:tlg0012.tlg002.murray:21.330#τὸν δʼ αὖτε προσέειπε περίφρων Πηνελόπεια·
urn:cts:greekLit:tlg0012.tlg002.murray:21.331#Εὐρύμαχʼ, οὔ πως ἔστιν ἐϋκλεῖας κατὰ δῆμον
urn:cts:greekLit:tlg0012.tlg002.murray:21.332#ἔμμεναι οἳ δὴ οἶκον ἀτιμάζοντες ἔδουσιν
urn:cts:greekLit:tlg0012.tlg002.murray:21.333#ἀνδρὸς ἀριστῆος· τί δʼ ἐλέγχεα ταῦτα τίθεσθε;
urn:cts:greekLit:tlg0012.tlg002.murray:21.334#οὗτος δὲ ξεῖνος μάλα μὲν μέγας ἠδʼ εὐπηγής,
urn:cts:greekLit:tlg0012.tlg002.murray:21.335#πατρὸς δʼ ἐξ ἀγαθοῦ γένος εὔχεται ἔμμεναι υἱός.
urn:cts:greekLit:tlg0012.tlg002.murray:21.336#ἀλλʼ ἄγε οἱ δότε τόξον ἐΰξοον, ὄφρα ἴδωμεν.
urn:cts:greekLit:tlg0012.tlg002.murray:21.337#ὧδε γὰρ ἐξερέω, τὸ δὲ καὶ τετελεσμένον ἔσται·
urn:cts:greekLit:tlg0012.tlg002.murray:21.338#εἴ κέ μιν ἐντανύσῃ, δώῃ δέ οἱ εὖχος Ἀπόλλων,
urn:cts:greekLit:tlg0012.tlg002.murray:21.339#ἕσσω μιν χλαῖνάν τε χιτῶνά τε, εἵματα καλά,
urn:cts:greekLit:tlg0012.tlg002.murray:21.340#δώσω δʼ ὀξὺν ἄκοντα,  κυνῶν ἀλκτῆρα καὶ ἀνδρῶν,
urn:cts:greekLit:tlg0012.tlg002.murray:21.341#καὶ ξίφος ἄμφηκες· δώσω δʼ ὑπὸ ποσσὶ πέδιλα,
urn:cts:greekLit:tlg0012.tlg002.murray:21.342#πέμψω δʼ ὅππη μιν κραδίη θυμός τε κελεύει.
urn:cts:greekLit:tlg0012.tlg002.murray:21.343#τὴν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:21.344#μῆτερ ἐμή, τόξον μὲν Ἀχαιῶν οὔ τις ἐμεῖο
urn:cts:greekLit:tlg0012.tlg002.murray:21.345#κρείσσων,  ᾧ κʼ ἐθέλω, δόμεναί τε καὶ ἀρνήσασθαι,
urn:cts:greekLit:tlg0012.tlg002.murray:21.346#οὔθʼ ὅσσοι κραναὴν Ἰθάκην κάτα κοιρανέουσιν,
urn:cts:greekLit:tlg0012.tlg002.murray:21.347#οὔθʼ ὅσσοι νήσοισι πρὸς Ἤλιδος ἱπποβότοιο·
urn:cts:greekLit:tlg0012.tlg002.murray:21.348#τῶν οὔ τίς μʼ ἀέκοντα βιήσεται, αἴ κʼ ἐθέλωμι
urn:cts:greekLit:tlg0012.tlg002.murray:21.349#καὶ καθάπαξ ξείνῳ δόμεναι τάδε τόξα φέρεσθαι.
urn:cts:greekLit:tlg0012.tlg002.murray:21.350#ἀλλʼ εἰς οἶκον ἰοῦσα τὰ σʼ αὐτῆς ἔργα κόμιζε,
urn:cts:greekLit:tlg0012.tlg002.murray:21.351#ἱστόν τʼ ἠλακάτην τε, καὶ ἀμφιπόλοισι κέλευε
urn:cts:greekLit:tlg0012.tlg002.murray:21.352#ἔργον ἐποίχεσθαι· τόξον δʼ ἄνδρεσσι μελήσει
urn:cts:greekLit:tlg0012.tlg002.murray:21.353#πᾶσι, μάλιστα δʼ ἐμοί· τοῦ γὰρ κράτος ἔστʼ ἐνὶ οἴκῳ.
urn:cts:greekLit:tlg0012.tlg002.murray:21.354#ἡ μὲν θαμβήσασα πάλιν οἶκόνδε βεβήκει·
urn:cts:greekLit:tlg0012.tlg002.murray:21.355#παιδὸς γὰρ μῦθον πεπνυμένον ἔνθετο θυμῷ.
urn:cts:greekLit:tlg0012.tlg002.murray:21.356#ἐς δʼ ὑπερῷʼ ἀναβᾶσα σὺν ἀμφιπόλοισι γυναιξὶ
urn:cts:greekLit:tlg0012.tlg002.murray:21.357#κλαῖεν ἔπειτʼ Ὀδυσῆα, φίλον πόσιν, ὄφρα οἱ ὕπνον
urn:cts:greekLit:tlg0012.tlg002.murray:21.358#ἡδὺν ἐπὶ βλεφάροισι βάλε γλαυκῶπις Ἀθήνη.
urn:cts:greekLit:tlg0012.tlg002.murray:21.359#αὐτὰρ ὁ τόξα λαβὼν φέρε καμπύλα δῖος ὑφορβός·
urn:cts:greekLit:tlg0012.tlg002.murray:21.360#μνηστῆρες δʼ ἄρα πάντες ὁμόκλεον ἐν μεγάροισιν·
urn:cts:greekLit:tlg0012.tlg002.murray:21.361#ὧδε δέ τις εἴπεσκε νέων ὑπερηνορεόντων·
urn:cts:greekLit:tlg0012.tlg002.murray:21.362#πῆ δὴ καμπύλα τόξα φέρεις, ἀμέγαρτε συβῶτα,
urn:cts:greekLit:tlg0012.tlg002.murray:21.363#πλαγκτέ; τάχʼ αὖ σʼ ἐφʼ ὕεσσι κύνες ταχέες κατέδονται
urn:cts:greekLit:tlg0012.tlg002.murray:21.364#οἶον ἀπʼ ἀνθρώπων, οὓς ἔτρεφες, εἴ κεν Ἀπόλλων
urn:cts:greekLit:tlg0012.tlg002.murray:21.365#ἡμῖν ἱλήκῃσι καὶ ἀθάνατοι θεοὶ ἄλλοι.
urn:cts:greekLit:tlg0012.tlg002.murray:21.366#ὣς φάσαν, αὐτὰρ, ὁ θῆκε φέρων αὐτῇ ἐνὶ χώρῃ,
urn:cts:greekLit:tlg0012.tlg002.murray:21.367#δείσας, οὕνεκα πολλοὶ ὁμόκλεον ἐν μεγάροισιν.
urn:cts:greekLit:tlg0012.tlg002.murray:21.368#Τηλέμαχος δʼ ἑτέρωθεν ἀπειλήσας ἐγεγώνει·
urn:cts:greekLit:tlg0012.tlg002.murray:21.369#ἄττα, πρόσω φέρε τόξα· τάχʼ οὐκ εὖ πᾶσι πιθήσεις
urn:cts:greekLit:tlg0012.tlg002.murray:21.370#μή σε καὶ ὁπλότερός περ ἐὼν ἀγρόνδε δίωμαι,
urn:cts:greekLit:tlg0012.tlg002.murray:21.371#βάλλων χερμαδίοισι· βίηφι δὲ φέρτερός εἰμι.
urn:cts:greekLit:tlg0012.tlg002.murray:21.372#αἲ γὰρ πάντων τόσσον, ὅσοι κατὰ δώματʼ ἔασι,
urn:cts:greekLit:tlg0012.tlg002.murray:21.373#μνηστήρων χερσίν τε βίηφί τε φέρτερος εἴην·
urn:cts:greekLit:tlg0012.tlg002.murray:21.374#τῷ κε τάχα στυγερῶς τινʼ ἐγὼ πέμψαιμι νέεσθαι
urn:cts:greekLit:tlg0012.tlg002.murray:21.375#ἡμετέρου ἐξ οἴκου,  ἐπεὶ κακὰ μηχανόωνται.
urn:cts:greekLit:tlg0012.tlg002.murray:21.376#ὣς ἔφαθʼ, οἱ δʼ ἄρα πάντες ἐπʼ αὐτῷ ἡδὺ γέλασσαν
urn:cts:greekLit:tlg0012.tlg002.murray:21.377#μνηστῆρες, καὶ δὴ μέθιεν χαλεποῖο χόλοιο
urn:cts:greekLit:tlg0012.tlg002.murray:21.378#Τηλεμάχῳ· τὰ δὲ τόξα φέρων ἀνὰ δῶμα συβώτης
urn:cts:greekLit:tlg0012.tlg002.murray:21.379#ἐν χείρεσσʼ Ὀδυσῆϊ δαΐφρονι θῆκε παραστάς.
urn:cts:greekLit:tlg0012.tlg002.murray:21.380#ἐκ δὲ καλεσσάμενος προσέφη τροφὸν Εὐρύκλειαν·
urn:cts:greekLit:tlg0012.tlg002.murray:21.381#Τηλέμαχος κέλεταί σε, περίφρων Εὐρύκλεια,
urn:cts:greekLit:tlg0012.tlg002.murray:21.382#κληῗσαι μεγάροιο θύρας πυκινῶς ἀραρυίας.
urn:cts:greekLit:tlg0012.tlg002.murray:21.383#ἢν δέ τις ἤ στοναχῆς ἠὲ κτύπου ἔνδον ἀκούσῃ
urn:cts:greekLit:tlg0012.tlg002.murray:21.384#ἀνδρῶν ἡμετέροισιν ἐν ἕρκεσι, μή τι θύραζε
urn:cts:greekLit:tlg0012.tlg002.murray:21.385#προβλώσκειν,  ἀλλʼ αὐτοῦ ἀκὴν ἔμεναι παρὰ ἔργῳ.
urn:cts:greekLit:tlg0012.tlg002.murray:21.386#ὣς ἄρʼ ἐφώνησεν, τῇ δʼ ἄπτερος ἔπλετο μῦθος,
urn:cts:greekLit:tlg0012.tlg002.murray:21.387#κλήϊσεν δὲ θύρας μεγάρων εὖ ναιεταόντων.
urn:cts:greekLit:tlg0012.tlg002.murray:21.388#σιγῇ δʼ ἐξ οἴκοιο Φιλοίτιος ἆλτο θύραζε,
urn:cts:greekLit:tlg0012.tlg002.murray:21.389#κλήϊσεν δʼ ἄρʼ ἔπειτα θύρας εὐερκέος αὐλῆς.
urn:cts:greekLit:tlg0012.tlg002.murray:21.390#κεῖτο δʼ ὑπʼ αἰθούσῃ ὅπλον νεὸς ἀμφιελίσσης
urn:cts:greekLit:tlg0012.tlg002.murray:21.391#βύβλινον, ᾧ ῥʼ ἐπέδησε θύρας, ἐς δʼ ἤϊεν αὐτός·
urn:cts:greekLit:tlg0012.tlg002.murray:21.392#ἕζετʼ ἔπειτʼ ἐπὶ δίφρον ἰών, ἔνθεν περ ἀνέστη,
urn:cts:greekLit:tlg0012.tlg002.murray:21.393#εἰσορόων Ὀδυσῆα. ὁ δʼ ἤδη τόξον ἐνώμα
urn:cts:greekLit:tlg0012.tlg002.murray:21.394#πάντη ἀναστρωφῶν, πειρώμενος ἔνθα καὶ ἔνθα,
urn:cts:greekLit:tlg0012.tlg002.murray:21.395#μὴ κέρα ἶπες ἔδοιεν ἀποιχομένοιο ἄνακτος.
urn:cts:greekLit:tlg0012.tlg002.murray:21.396#ὧδε τις εἴπεσκεν ἰδὼν ἐς πλησίον ἄλλον·
urn:cts:greekLit:tlg0012.tlg002.murray:21.397#ἦ τις θηητὴρ καὶ ἐπίκλοπος ἔπλετο τόξων·
urn:cts:greekLit:tlg0012.tlg002.murray:21.398#ἤ ῥά νύ που τοιαῦτα καὶ αὐτῷ οἴκοθι κεῖται
urn:cts:greekLit:tlg0012.tlg002.murray:21.399#ἢ ὅ γʼ ἐφορμᾶται ποιησέμεν, ὡς ἐνὶ χερσὶ
urn:cts:greekLit:tlg0012.tlg002.murray:21.400#νωμᾷ ἔνθα καὶ ἔνθα κακῶν ἔμπαιος ἀλήτης.
urn:cts:greekLit:tlg0012.tlg002.murray:21.401#ἄλλος δʼ αὖ εἴπεσκε νέων ὑπερηνορεόντων·
urn:cts:greekLit:tlg0012.tlg002.murray:21.402#αἲ γὰρ δὴ τοσσοῦτον ὀνήσιος ἀντιάσειεν
urn:cts:greekLit:tlg0012.tlg002.murray:21.403#ὡς οὗτός ποτε τοῦτο δυνήσεται ἐντανύσασθαι.
urn:cts:greekLit:tlg0012.tlg002.murray:21.404#ὣς ἄρʼ ἔφαν μνηστῆρες· ἀτὰρ πολύμητις Ὀδυσσεύς,
urn:cts:greekLit:tlg0012.tlg002.murray:21.405#αὐτίκʼ ἐπεὶ μέγα τόξον ἐβάστασε καὶ ἴδε πάντη,
urn:cts:greekLit:tlg0012.tlg002.murray:21.406#ὡς ὅτʼ ἀνὴρ φόρμιγγος ἐπιστάμενος καὶ ἀοιδῆς
urn:cts:greekLit:tlg0012.tlg002.murray:21.407#ῥηϊδίως ἐτάνυσσε νέῳ περὶ κόλλοπι χορδήν,
urn:cts:greekLit:tlg0012.tlg002.murray:21.408#ἅψας ἀμφοτέρωθεν ἐϋστρεφὲς ἔντερον οἰός,
urn:cts:greekLit:tlg0012.tlg002.murray:21.409#ὣς ἄρʼ ἄτερ σπουδῆς τάνυσεν μέγα τόξον Ὀδυσσεύς.
urn:cts:greekLit:tlg0012.tlg002.murray:21.410#δεξιτερῇ ἄρα χειρὶ λαβὼν πειρήσατο νευρῆς·
urn:cts:greekLit:tlg0012.tlg002.murray:21.411#ἡ δʼ ὑπὸ καλὸν ἄεισε, χελιδόνι εἰκέλη αὐδήν.
urn:cts:greekLit:tlg0012.tlg002.murray:21.412#μνηστῆρσιν δʼ ἄρʼ ἄχος γένετο μέγα, πᾶσι δʼ ἄρα χρὼς
urn:cts:greekLit:tlg0012.tlg002.murray:21.413#ἐτράπετο· Ζεὺς δὲ μεγάλʼ ἔκτυπε σήματα φαίνων·
urn:cts:greekLit:tlg0012.tlg002.murray:21.414#γήθησέν τʼ ἄρʼ ἔπειτα πολύτλας δῖος Ὀδυσσεύς.
urn:cts:greekLit:tlg0012.tlg002.murray:21.415#ὅττι ῥά οἱ τέρας ἧκε Κρόνου πάϊς ἀγκυλομήτεω·
urn:cts:greekLit:tlg0012.tlg002.murray:21.416#εἵλετο δʼ ὠκὺν ὀϊστόν, ὅ οἱ παρέκειτο τραπέζῃ
urn:cts:greekLit:tlg0012.tlg002.murray:21.417#γυμνός· τοὶ δʼ ἄλλοι κοίλης ἔντοσθε φαρέτρης
urn:cts:greekLit:tlg0012.tlg002.murray:21.418#κείατο, τῶν τάχʼ ἔμελλον Ἀχαιοὶ πειρήσεσθαι.
urn:cts:greekLit:tlg0012.tlg002.murray:21.419#τόν ῥʼ ἐπὶ πήχει ἑλὼν ἕλκεν νευρὴν γλυφίδας τε,
urn:cts:greekLit:tlg0012.tlg002.murray:21.420#αὐτόθεν ἐκ δίφροιο καθήμενος,  ἧκε δʼ ὀϊστὸν
urn:cts:greekLit:tlg0012.tlg002.murray:21.421#ἄντα τιτυσκόμενος, πελέκεων δʼ οὐκ ἤμβροτε πάντων
urn:cts:greekLit:tlg0012.tlg002.murray:21.422#πρώτης στειλειῆς, διὰ δʼ ἀμπερὲς ἦλθε θύραζε
urn:cts:greekLit:tlg0012.tlg002.murray:21.423#ἰὸς χαλκοβαρής· ὁ δὲ Τηλέμαχον προσέειπε·
urn:cts:greekLit:tlg0012.tlg002.murray:21.424#Τηλέμαχʼ, οὔ σʼ ὁ ξεῖνος ἐνὶ μεγάροισιν ἐλέγχει
urn:cts:greekLit:tlg0012.tlg002.murray:21.425#ἥμενος,  οὐδέ τι τοῦ σκοποῦ ἤμβροτον οὐδέ τι τόξον
urn:cts:greekLit:tlg0012.tlg002.murray:21.426#δὴν ἔκαμον τανύων· ἔτι μοι μένος ἔμπεδόν ἐστιν,
urn:cts:greekLit:tlg0012.tlg002.murray:21.427#οὐχ ὥς με μνηστῆρες ἀτιμάζοντες ὄνονται.
urn:cts:greekLit:tlg0012.tlg002.murray:21.428#νῦν δʼ ὥρη καὶ δόρπον Ἀχαιοῖσιν τετυκέσθαι
urn:cts:greekLit:tlg0012.tlg002.murray:21.429#ἐν φάει, αὐτὰρ ἔπειτα καὶ ἄλλως ἑψιάασθαι
urn:cts:greekLit:tlg0012.tlg002.murray:21.430#μολπῇ καὶ φόρμιγγι· τὰ γάρ τʼ ἀναθήματα δαιτός.
urn:cts:greekLit:tlg0012.tlg002.murray:21.431#ἦ καὶ ἐπʼ ὀφρύσι νεῦσεν· ὁ δʼ ἀμφέθετο ξίφος ὀξὺ
urn:cts:greekLit:tlg0012.tlg002.murray:21.432#Τηλέμαχος,  φίλος υἱὸς Ὀδυσσῆος θείοιο,
urn:cts:greekLit:tlg0012.tlg002.murray:21.433#ἀμφὶ δὲ χεῖρα φίλην βάλεν ἔγχεϊ, ἄγχι δʼ ἄρʼ αὐτοῦ
urn:cts:greekLit:tlg0012.tlg002.murray:21.434#πὰρ θρόνον ἑστήκει κεκορυθμένος αἴθοπι χαλκῷ.
urn:cts:greekLit:tlg0012.tlg002.murray:22.1#αὐτὰρ ὁ γυμνώθη ῥακέων πολύμητις Ὀδυσσεύς,
urn:cts:greekLit:tlg0012.tlg002.murray:22.2#ἆλτο δʼ ἐπὶ μέγαν οὐδόν, ἔχων βιὸν ἠδὲ φαρέτρην
urn:cts:greekLit:tlg0012.tlg002.murray:22.3#ἰῶν ἐμπλείην, ταχέας δʼ ἐκχεύατʼ ὀϊστοὺς
urn:cts:greekLit:tlg0012.tlg002.murray:22.4#αὐτοῦ πρόσθε ποδῶν, μετὰ δὲ μνηστῆρσιν ἔειπεν·
urn:cts:greekLit:tlg0012.tlg002.murray:22.5#οὗτος μὲν δὴ ἄεθλος ἀάατος ἐκτετέλεσται·
urn:cts:greekLit:tlg0012.tlg002.murray:22.6#νῦν αὖτε σκοπὸν ἄλλον, ὃν οὔ πώ τις βάλεν ἀνήρ,
urn:cts:greekLit:tlg0012.tlg002.murray:22.7#εἴσομαι, αἴ κε τύχωμι, πόρῃ δέ μοι εὖχος Ἀπόλλων.
urn:cts:greekLit:tlg0012.tlg002.murray:22.8#ἦ καὶ ἐπʼ Ἀντινόῳ ἰθύνετο πικρὸν ὀϊστόν.
urn:cts:greekLit:tlg0012.tlg002.murray:22.9#ἦ τοι ὁ καλὸν ἄλεισον ἀναιρήσεσθαι ἔμελλε,
urn:cts:greekLit:tlg0012.tlg002.murray:22.10#χρύσεον ἄμφωτον,  καὶ δὴ μετὰ χερσὶν ἐνώμα,
urn:cts:greekLit:tlg0012.tlg002.murray:22.11#ὄφρα πίοι οἴνοιο· φόνος δέ οἱ οὐκ ἐνὶ θυμῷ
urn:cts:greekLit:tlg0012.tlg002.murray:22.12#μέμβλετο· τίς κʼ οἴοιτο μετʼ ἀνδράσι δαιτυμόνεσσι
urn:cts:greekLit:tlg0012.tlg002.murray:22.13#μοῦνον ἐνὶ πλεόνεσσι, καὶ εἰ μάλα καρτερὸς εἴη,
urn:cts:greekLit:tlg0012.tlg002.murray:22.14#οἷ τεύξειν θάνατόν τε κακὸν καὶ κῆρα μέλαιναν;
urn:cts:greekLit:tlg0012.tlg002.murray:22.15#τὸν δʼ Ὀδυσεὺς κατὰ λαιμὸν ἐπισχόμενος βάλεν ἰῷ,
urn:cts:greekLit:tlg0012.tlg002.murray:22.16#ἀντικρὺ δʼ ἁπαλοῖο διʼ αὐχένος ἤλυθʼ ἀκωκή.
urn:cts:greekLit:tlg0012.tlg002.murray:22.17#ἐκλίνθη δʼ ἑτέρωσε, δέπας δέ οἱ ἔκπεσε χειρὸς
urn:cts:greekLit:tlg0012.tlg002.murray:22.18#βλημένου, αὐτίκα δʼ αὐλὸς ἀνὰ ῥῖνας παχὺς ἦλθεν
urn:cts:greekLit:tlg0012.tlg002.murray:22.19#αἵματος ἀνδρομέοιο· θοῶς δʼ ἀπὸ εἷο τράπεζαν
urn:cts:greekLit:tlg0012.tlg002.murray:22.20#ὦσε ποδὶ πλήξας,  ἀπὸ δʼ εἴδατα χεῦεν ἔραζε·
urn:cts:greekLit:tlg0012.tlg002.murray:22.21#σῖτός τε κρέα τʼ ὀπτὰ φορύνετο. τοὶ δʼ ὁμάδησαν
urn:cts:greekLit:tlg0012.tlg002.murray:22.22#μνηστῆρες κατὰ δώμαθʼ, ὅπως ἴδον ἄνδρα πεσόντα,
urn:cts:greekLit:tlg0012.tlg002.murray:22.23#ἐκ δὲ θρόνων ἀνόρουσαν ὀρινθέντες κατὰ δῶμα,
urn:cts:greekLit:tlg0012.tlg002.murray:22.24#πάντοσε παπταίνοντες ἐϋδμήτους ποτὶ τοίχους·
urn:cts:greekLit:tlg0012.tlg002.murray:22.25#οὐδέ πη ἀσπὶς ἔην οὐδʼ ἄλκιμον ἔγχος ἑλέσθαι.
urn:cts:greekLit:tlg0012.tlg002.murray:22.26#νείκειον δʼ Ὀδυσῆα χολωτοῖσιν ἐπέεσσι·
urn:cts:greekLit:tlg0012.tlg002.murray:22.27#ξεῖνε, κακῶς ἀνδρῶν τοξάζεαι· οὐκέτʼ ἀέθλων
urn:cts:greekLit:tlg0012.tlg002.murray:22.28#ἄλλων ἀντιάσεις· νῦν τοι σῶς αἰπὺς ὄλεθρος.
urn:cts:greekLit:tlg0012.tlg002.murray:22.29#καὶ γὰρ δὴ νῦν φῶτα κατέκτανες ὃς μέγʼ ἄριστος
urn:cts:greekLit:tlg0012.tlg002.murray:22.30#κούρων εἰν Ἰθάκῃ· τῷ σʼ ἐνθάδε γῦπες ἔδονται.
urn:cts:greekLit:tlg0012.tlg002.murray:22.31#ἴσκεν ἕκαστος ἀνήρ, ἐπεὶ ἦ φάσαν οὐκ ἐθέλοντα
urn:cts:greekLit:tlg0012.tlg002.murray:22.32#ἄνδρα κατακτεῖναι· τὸ δὲ νήπιοι οὐκ ἐνόησαν,
urn:cts:greekLit:tlg0012.tlg002.murray:22.33#ὡς δή σφιν καὶ πᾶσιν ὀλέθρου πείρατʼ ἐφῆπτο.
urn:cts:greekLit:tlg0012.tlg002.murray:22.34#τοὺς δʼ ἄρʼ ὑπόδρα ἰδὼν προσέφη πολύμητις Ὀδυσσεύς·
urn:cts:greekLit:tlg0012.tlg002.murray:22.35#ὦ κύνες,  οὔ μʼ ἔτʼ ἐφάσκεθʼ ὑπότροπον οἴκαδʼ ἱκέσθαι
urn:cts:greekLit:tlg0012.tlg002.murray:22.36#δήμου ἄπο Τρώων, ὅτι μοι κατεκείρετε οἶκον,
urn:cts:greekLit:tlg0012.tlg002.murray:22.37#δμῳῇσιν δὲ γυναιξὶ παρευνάζεσθε βιαίως,
urn:cts:greekLit:tlg0012.tlg002.murray:22.38#αὐτοῦ τε ζώοντος ὑπεμνάασθε γυναῖκα,
urn:cts:greekLit:tlg0012.tlg002.murray:22.39#οὔτε θεοὺς δείσαντες, οἳ οὐρανὸν εὐρὺν ἔχουσιν,
urn:cts:greekLit:tlg0012.tlg002.murray:22.40#οὔτε τινʼ ἀνθρώπων νέμεσιν κατόπισθεν ἔσεσθαι·
urn:cts:greekLit:tlg0012.tlg002.murray:22.41#νῦν ὑμῖν καὶ πᾶσιν ὀλέθρου πείρατʼ ἐφῆπται.
urn:cts:greekLit:tlg0012.tlg002.murray:22.42#ὣς φάτο, τοὺς δʼ ἄρα πάντας ὑπὸ χλωρὸν δέος εἷλεν·
urn:cts:greekLit:tlg0012.tlg002.murray:22.43#πάπτηνεν δὲ ἕκαστος ὅπη φύγοι αἰπὺν ὄλεθρον.
urn:cts:greekLit:tlg0012.tlg002.murray:22.44#Εὐρύμαχος δέ μιν οἶος ἀμειβόμενος προσέειπεν·
urn:cts:greekLit:tlg0012.tlg002.murray:22.45#εἰ μὲν δὴ Ὀδυσεὺς Ἰθακήσιος εἰλήλουθας,
urn:cts:greekLit:tlg0012.tlg002.murray:22.46#ταῦτα μὲν αἴσιμα εἶπας, ὅσα ῥέζεσκον Ἀχαιοί,
urn:cts:greekLit:tlg0012.tlg002.murray:22.47#πολλὰ μὲν ἐν μεγάροισιν ἀτάσθαλα, πολλὰ δʼ ἐπʼ ἀγροῦ.
urn:cts:greekLit:tlg0012.tlg002.murray:22.48#ἀλλʼ ὁ μὲν ἤδη κεῖται ὃς αἴτιος ἔπλετο πάντων,
urn:cts:greekLit:tlg0012.tlg002.murray:22.49#Ἀντίνοος· οὗτος γὰρ ἐπίηλεν τάδε ἔργα,
urn:cts:greekLit:tlg0012.tlg002.murray:22.50#οὔ τι γάμου τόσσον κεχρημένος οὐδὲ χατίζων,
urn:cts:greekLit:tlg0012.tlg002.murray:22.51#ἀλλʼ ἄλλα φρονέων, τά οἱ οὐκ ἐτέλεσσε Κρονίων,
urn:cts:greekLit:tlg0012.tlg002.murray:22.52#ὄφρʼ Ἰθάκης κατὰ δῆμον ἐϋκτιμένης βασιλεύοι
urn:cts:greekLit:tlg0012.tlg002.murray:22.53#αὐτός, ἀτὰρ σὸν παῖδα κατακτείνειε λοχήσας.
urn:cts:greekLit:tlg0012.tlg002.murray:22.54#νῦν δʼ ὁ μὲν ἐν μοίρῃ πέφαται, σὺ δὲ φείδεο λαῶν
urn:cts:greekLit:tlg0012.tlg002.murray:22.55#σῶν· ἀτὰρ ἄμμες ὄπισθεν ἀρεσσάμενοι κατὰ δῆμον,
urn:cts:greekLit:tlg0012.tlg002.murray:22.56#ὅσσα τοι ἐκπέποται καὶ ἐδήδοται ἐν μεγάροισι,
urn:cts:greekLit:tlg0012.tlg002.murray:22.57#τιμὴν ἀμφὶς ἄγοντες ἐεικοσάβοιον ἕκαστος,
urn:cts:greekLit:tlg0012.tlg002.murray:22.58#χαλκόν τε χρυσόν τʼ ἀποδώσομεν, εἰς ὅ κε σὸν κῆρ
urn:cts:greekLit:tlg0012.tlg002.murray:22.59#ἰανθῇ· πρὶν δʼ οὔ τι νεμεσσητὸν κεχολῶσθαι.
urn:cts:greekLit:tlg0012.tlg002.murray:22.60#τὸν δʼ ἄρʼ ὑπόδρα ἰδὼν προσέφη πολύμητις Ὀδυσσεύς·
urn:cts:greekLit:tlg0012.tlg002.murray:22.61#Εὐρύμαχʼ,  οὐδʼ εἴ μοι πατρώϊα πάντʼ ἀποδοῖτε,
urn:cts:greekLit:tlg0012.tlg002.murray:22.62#ὅσσα τε νῦν ὔμμʼ ἐστὶ καὶ εἴ ποθεν ἄλλʼ ἐπιθεῖτε,
urn:cts:greekLit:tlg0012.tlg002.murray:22.63#οὐδέ κεν ὣς ἔτι χεῖρας ἐμὰς λήξαιμι φόνοιο
urn:cts:greekLit:tlg0012.tlg002.murray:22.64#πρὶν πᾶσαν μνηστῆρας ὑπερβασίην ἀποτῖσαι.
urn:cts:greekLit:tlg0012.tlg002.murray:22.65#νῦν ὑμῖν παράκειται ἐναντίον ἠὲ μάχεσθαι
urn:cts:greekLit:tlg0012.tlg002.murray:22.66#ἢ φεύγειν, ὅς κεν θάνατον καὶ κῆρας ἀλύξῃ·
urn:cts:greekLit:tlg0012.tlg002.murray:22.67#ἀλλά τινʼ οὐ φεύξεσθαι ὀΐομαι αἰπὺν ὄλεθρον.
urn:cts:greekLit:tlg0012.tlg002.murray:22.68#ὣς φάτο, τῶν δʼ αὐτοῦ λύτο γούνατα καὶ φίλον ἦτορ.
urn:cts:greekLit:tlg0012.tlg002.murray:22.69#τοῖσιν δʼ Εὐρύμαχος προσεφώνεε δεύτερον αὖτις·
urn:cts:greekLit:tlg0012.tlg002.murray:22.70#ὦ φίλοι, οὐ γὰρ σχήσει ἀνὴρ ὅδε χεῖρας ἀάπτους,
urn:cts:greekLit:tlg0012.tlg002.murray:22.71#ἀλλʼ ἐπεὶ ἔλλαβε τόξον ἐΰξοον ἠδὲ φαρέτρην,
urn:cts:greekLit:tlg0012.tlg002.murray:22.72#οὐδοῦ ἄπο ξεστοῦ τοξάσσεται, εἰς ὅ κε πάντας
urn:cts:greekLit:tlg0012.tlg002.murray:22.73#ἄμμε κατακτείνῃ· ἀλλὰ μνησώμεθα χάρμης.
urn:cts:greekLit:tlg0012.tlg002.murray:22.74#φάσγανά τε σπάσσασθε καὶ ἀντίσχεσθε τραπέζας
urn:cts:greekLit:tlg0012.tlg002.murray:22.75#ἰῶν ὠκυμόρων· ἐπὶ δʼ αὐτῷ πάντες ἔχωμεν
urn:cts:greekLit:tlg0012.tlg002.murray:22.76#ἀθρόοι, εἴ κέ μιν οὐδοῦ ἀπώσομεν ἠδὲ θυράων,
urn:cts:greekLit:tlg0012.tlg002.murray:22.77#ἔλθωμεν δʼ ἀνὰ ἄστυ, βοὴ δʼ ὤκιστα γένοιτο·
urn:cts:greekLit:tlg0012.tlg002.murray:22.78#τῷ κε τάχʼ οὗτος ἀνὴρ νῦν ὕστατα τοξάσσαιτο.
urn:cts:greekLit:tlg0012.tlg002.murray:22.79#ὣς ἄρα φωνήσας εἰρύσσατο φάσγανον ὀξὺ
urn:cts:greekLit:tlg0012.tlg002.murray:22.80#χάλκεον,  ἀμφοτέρωθεν ἀκαχμένον, ἆλτο δʼ ἐπʼ αὐτῷ
urn:cts:greekLit:tlg0012.tlg002.murray:22.81#σμερδαλέα ἰάχων· ὁ δʼ ἁμαρτῆ δῖος Ὀδυσσεὺς
urn:cts:greekLit:tlg0012.tlg002.murray:22.82#ἰὸν ἀποπροίει, βάλε δὲ στῆθος παρὰ μαζόν,
urn:cts:greekLit:tlg0012.tlg002.murray:22.83#ἐν δέ οἱ ἥπατι πῆξε θοὸν βέλος· ἐκ δʼ ἄρα χειρὸς
urn:cts:greekLit:tlg0012.tlg002.murray:22.84#φάσγανον ἧκε χαμᾶζε, περιρρηδὴς δὲ τραπέζῃ
urn:cts:greekLit:tlg0012.tlg002.murray:22.85#κάππεσεν ἰδνωθείς, ἀπὸ δʼ εἴδατα χεῦεν ἔραζε
urn:cts:greekLit:tlg0012.tlg002.murray:22.86#καὶ δέπας ἀμφικύπελλον· ὁ δὲ χθόνα τύπτε μετώπῳ
urn:cts:greekLit:tlg0012.tlg002.murray:22.87#θυμῷ ἀνιάζων, ποσὶ δὲ θρόνον ἀμφοτέροισι
urn:cts:greekLit:tlg0012.tlg002.murray:22.88#λακτίζων ἐτίνασσε· κατʼ ὀφθαλμῶν δʼ ἔχυτʼ ἀχλύς.
urn:cts:greekLit:tlg0012.tlg002.murray:22.89#Ἀμφίνομος δʼ Ὀδυσῆος ἐείσατο κυδαλίμοιο
urn:cts:greekLit:tlg0012.tlg002.murray:22.90#ἀντίος ἀΐξας,  εἴρυτο δὲ φάσγανον ὀξύ,
urn:cts:greekLit:tlg0012.tlg002.murray:22.91#εἴ πώς οἱ εἴξειε θυράων. ἀλλʼ ἄρα μιν φθῆ
urn:cts:greekLit:tlg0012.tlg002.murray:22.92#Τηλέμαχος κατόπισθε βαλὼν χαλκήρεϊ δουρὶ
urn:cts:greekLit:tlg0012.tlg002.murray:22.93#ὤμων μεσσηγύς, διὰ δὲ στήθεσφιν ἔλασσεν·
urn:cts:greekLit:tlg0012.tlg002.murray:22.94#δούπησεν δὲ πεσών, χθόνα δʼ ἤλασε παντὶ μετώπῳ.
urn:cts:greekLit:tlg0012.tlg002.murray:22.95#Τηλέμαχος δʼ ἀπόρουσε,  λιπὼν δολιχόσκιον ἔγχος
urn:cts:greekLit:tlg0012.tlg002.murray:22.96#αὐτοῦ ἐν Ἀμφινόμῳ· περὶ γὰρ δίε μή τις Ἀχαιῶν
urn:cts:greekLit:tlg0012.tlg002.murray:22.97#ἔγχος ἀνελκόμενον δολιχόσκιον ἢ ἐλάσειε
urn:cts:greekLit:tlg0012.tlg002.murray:22.98#φασγάνῳ ἀΐξας ἠὲ προπρηνέα τύψας.
urn:cts:greekLit:tlg0012.tlg002.murray:22.99#βῆ δὲ θέειν, μάλα δʼ ὦκα φίλον πατέρʼ εἰσαφίκανεν,
urn:cts:greekLit:tlg0012.tlg002.murray:22.100#ἀγχοῦ δʼ ἱστάμενος ἔπεα πτερόεντα προσηύδα·
urn:cts:greekLit:tlg0012.tlg002.murray:22.101#ὦ πάτερ, ἤδη τοι σάκος οἴσω καὶ δύο δοῦρε
urn:cts:greekLit:tlg0012.tlg002.murray:22.102#καὶ κυνέην πάγχαλκον, ἐπὶ κροτάφοις ἀραρυῖαν
urn:cts:greekLit:tlg0012.tlg002.murray:22.103#αὐτός τʼ ἀμφιβαλεῦμαι ἰών, δώσω δὲ συβώτῃ
urn:cts:greekLit:tlg0012.tlg002.murray:22.104#καὶ τῷ βουκόλῳ ἄλλα· τετευχῆσθαι γὰρ ἄμεινον.
urn:cts:greekLit:tlg0012.tlg002.murray:22.105#τὸν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:22.106#οἶσε θέων,  ἧός μοι ἀμύνεσθαι πάρʼ ὀϊστοί,
urn:cts:greekLit:tlg0012.tlg002.murray:22.107#μή μʼ ἀποκινήσωσι θυράων μοῦνον ἐόντα.
urn:cts:greekLit:tlg0012.tlg002.murray:22.108#ὣς φάτο, Τηλέμαχος δὲ φίλῳ ἐπεπείθετο πατρί,
urn:cts:greekLit:tlg0012.tlg002.murray:22.109#βῆ δʼ ἴμεναι θάλαμόνδʼ, ὅθι οἱ κλυτὰ τεύχεα κεῖτο.
urn:cts:greekLit:tlg0012.tlg002.murray:22.110#ἔνθεν τέσσαρα μὲν σάκεʼ ἔξελε,  δούρατα δʼ ὀκτὼ
urn:cts:greekLit:tlg0012.tlg002.murray:22.111#καὶ πίσυρας κυνέας χαλκήρεας ἱπποδασείας·
urn:cts:greekLit:tlg0012.tlg002.murray:22.112#βῆ δὲ φέρων, μάλα δʼ ὦκα φίλον πατέρʼ εἰσαφίκανεν,
urn:cts:greekLit:tlg0012.tlg002.murray:22.113#αὐτὸς δὲ πρώτιστα περὶ χροῒ δύσετο χαλκόν·
urn:cts:greekLit:tlg0012.tlg002.murray:22.114#ὣς δʼ αὔτως τὼ δμῶε δυέσθην τεύχεα καλά,
urn:cts:greekLit:tlg0012.tlg002.murray:22.115#ἔσταν δʼ ἀμφʼ Ὀδυσῆα δαΐφρονα ποικιλομήτην.
urn:cts:greekLit:tlg0012.tlg002.murray:22.116#αὐτὰρ ὅ γʼ, ὄφρα μὲν αὐτῷ ἀμύνεσθαι ἔσαν ἰοί.
urn:cts:greekLit:tlg0012.tlg002.murray:22.117#τόφρα μνηστήρων ἕνα γʼ αἰεὶ ᾧ ἐνὶ οἴκῳ
urn:cts:greekLit:tlg0012.tlg002.murray:22.118#βάλλε τιτυσκόμενος· τοὶ δʼ ἀγχιστῖνοι ἔπιπτον.
urn:cts:greekLit:tlg0012.tlg002.murray:22.119#αὐτὰρ ἐπεὶ λίπον ἰοὶ ὀϊστεύοντα ἄνακτα,
urn:cts:greekLit:tlg0012.tlg002.murray:22.120#τόξον μὲν πρὸς σταθμὸν ἐϋσταθέος μεγάροιο
urn:cts:greekLit:tlg0012.tlg002.murray:22.121#ἔκλινʼ ἑστάμεναι, πρὸς ἐνώπια παμφανόωντα,
urn:cts:greekLit:tlg0012.tlg002.murray:22.122#αὐτὸς δʼ ἀμφʼ ὤμοισι σάκος θέτο τετραθέλυμνον,
urn:cts:greekLit:tlg0012.tlg002.murray:22.123#κρατὶ δʼ ἐπʼ ἰφθίμῳ κυνέην εὔτυκτον ἔθηκεν,
urn:cts:greekLit:tlg0012.tlg002.murray:22.124#ἵππουριν, δεινὸν δὲ λόφος καθύπερθεν ἔνευεν·
urn:cts:greekLit:tlg0012.tlg002.murray:22.125#εἵλετο δʼ ἄλκιμα δοῦρε δύω κεκορυθμένα χαλκῷ.
urn:cts:greekLit:tlg0012.tlg002.murray:22.126#ὀρσοθύρη δέ τις ἔσκεν ἐϋδμήτῳ ἐνὶ τοίχῳ,
urn:cts:greekLit:tlg0012.tlg002.murray:22.127#ἀκρότατον δὲ παρʼ οὐδὸν ἐϋσταθέος μεγάροιο
urn:cts:greekLit:tlg0012.tlg002.murray:22.128#ἦν ὁδὸς ἐς λαύρην, σανίδες δʼ ἔχον εὖ ἀραρυῖαι.
urn:cts:greekLit:tlg0012.tlg002.murray:22.129#τὴν δʼ Ὀδυσεὺς φράζεσθαι ἀνώγει δῖον ὑφορβὸν
urn:cts:greekLit:tlg0012.tlg002.murray:22.130#ἑσταότʼ ἄγχʼ αὐτῆς· μία δʼ οἴη γίγνετʼ ἐφορμή.
urn:cts:greekLit:tlg0012.tlg002.murray:22.131#τοῖς δʼ Ἀγέλεως μετέειπεν, ἔπος πάντεσσι πιφαύσκων·
urn:cts:greekLit:tlg0012.tlg002.murray:22.132#ὦ φίλοι, οὐκ ἂν δή τις ἀνʼ ὀρσοθύρην ἀναβαίη
urn:cts:greekLit:tlg0012.tlg002.murray:22.133#καὶ εἴποι λαοῖσι, βοὴ δʼ ὤκιστα γένοιτο;
urn:cts:greekLit:tlg0012.tlg002.murray:22.134#τῷ κε τάχʼ οὗτος ἀνὴρ νῦν ὕστατα τοξάσσαιτο.
urn:cts:greekLit:tlg0012.tlg002.murray:22.135#τὸν δʼ αὖτε προσέειπε Μελάνθιος, αἰπόλος αἰγῶν·
urn:cts:greekLit:tlg0012.tlg002.murray:22.136#οὔ πως ἔστʼ,  Ἀγέλαε διοτρεφές· ἄγχι γὰρ αἰνῶς
urn:cts:greekLit:tlg0012.tlg002.murray:22.137#αὐλῆς καλὰ θύρετρα καὶ ἀργαλέον στόμα λαύρης·
urn:cts:greekLit:tlg0012.tlg002.murray:22.138#καί χʼ εἷς πάντας ἐρύκοι ἀνήρ, ὅς τʼ ἄλκιμος εἴη.
urn:cts:greekLit:tlg0012.tlg002.murray:22.139#ἀλλʼ ἄγεθʼ, ὑμῖν τεύχεʼ ἐνείκω θωρηχθῆναι
urn:cts:greekLit:tlg0012.tlg002.murray:22.140#ἐκ θαλάμου· ἔνδον γάρ,  ὀΐομαι, οὐδέ πη ἄλλῃ
urn:cts:greekLit:tlg0012.tlg002.murray:22.141#τεύχεα κατθέσθην Ὀδυσεὺς καὶ φαίδιμος υἱός.
urn:cts:greekLit:tlg0012.tlg002.murray:22.142#ὣς εἰπὼν ἀνέβαινε Μελάνθιος, αἰπόλος αἰγῶν,
urn:cts:greekLit:tlg0012.tlg002.murray:22.143#εἰς θαλάμους Ὀδυσῆος ἀνὰ ῥῶγας μεγάροιο.
urn:cts:greekLit:tlg0012.tlg002.murray:22.144#ἔνθεν δώδεκα μὲν σάκεʼ ἔξελε, τόσσα δὲ δοῦρα
urn:cts:greekLit:tlg0012.tlg002.murray:22.145#καὶ τόσσας κυνέας χαλκήρεας ἱπποδασείας·
urn:cts:greekLit:tlg0012.tlg002.murray:22.146#βῆ δʼ ἴμεναι, μάλα δʼ ὦκα φέρων μνηστῆρσιν ἔδωκεν.
urn:cts:greekLit:tlg0012.tlg002.murray:22.147#καὶ τότʼ Ὀδυσσῆος λύτο γούνατα καὶ φίλον ἦτορ,
urn:cts:greekLit:tlg0012.tlg002.murray:22.148#ὡς περιβαλλομένους ἴδε τεύχεα χερσί τε δοῦρα
urn:cts:greekLit:tlg0012.tlg002.murray:22.149#μακρὰ τινάσσοντας· μέγα δʼ αὐτῷ φαίνετο ἔργον.
urn:cts:greekLit:tlg0012.tlg002.murray:22.150#αἶψα δὲ Τηλέμαχον ἔπεα πτερόεντα προσηύδα·
urn:cts:greekLit:tlg0012.tlg002.murray:22.151#Τηλέμαχʼ, ἦ μάλα δή τις ἐνὶ μεγάροισι γυναικῶν
urn:cts:greekLit:tlg0012.tlg002.murray:22.152#νῶϊν ἐποτρύνει πόλεμον κακὸν ἠὲ Μελανθεύς.
urn:cts:greekLit:tlg0012.tlg002.murray:22.153#τὸν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:22.154#ὦ πάτερ, αὐτὸς ἐγὼ τόδε γʼ ἤμβροτον—οὐδέ τις ἄλλος
urn:cts:greekLit:tlg0012.tlg002.murray:22.155#αἴτιος—ὃς θαλάμοιο θύρην πυκινῶς ἀραρυῖαν
urn:cts:greekLit:tlg0012.tlg002.murray:22.156#κάλλιπον ἀγκλίνας· τῶν δὲ σκοπὸς ἦεν ἀμείνων.
urn:cts:greekLit:tlg0012.tlg002.murray:22.157#ἀλλʼ ἴθι, δῖʼ Εὔμαιε, θύρην ἐπίθες θαλάμοιο
urn:cts:greekLit:tlg0012.tlg002.murray:22.158#καὶ φράσαι ἤ τις ἄρʼ ἐστὶ γυναικῶν ἣ τάδε ῥέζει,
urn:cts:greekLit:tlg0012.tlg002.murray:22.159#ἢ υἱὸς Δολίοιο, Μελανθεύς, τόν περ ὀΐω.
urn:cts:greekLit:tlg0012.tlg002.murray:22.160#ὣς οἱ μὲν τοιαῦτα πρὸς ἀλλήλους ἀγόρευον,
urn:cts:greekLit:tlg0012.tlg002.murray:22.161#βῆ δʼ αὖτις θάλαμόνδε Μελάνθιος, αἰπόλος αἰγῶν,
urn:cts:greekLit:tlg0012.tlg002.murray:22.162#οἴσων τεύχεα καλά. νόησε δὲ δῖος ὑφορβός,
urn:cts:greekLit:tlg0012.tlg002.murray:22.163#αἶψα δʼ Ὀδυσσῆα προσεφώνεεν ἐγγὺς ἐόντα·
urn:cts:greekLit:tlg0012.tlg002.murray:22.164#διογενὲς Λαερτιάδη, πολυμήχανʼ Ὀδυσσεῦ,
urn:cts:greekLit:tlg0012.tlg002.murray:22.165#κεῖνος δʼ αὖτʼ ἀΐδηλος ἀνήρ,  ὃν ὀϊόμεθʼ αὐτοί,
urn:cts:greekLit:tlg0012.tlg002.murray:22.166#ἔρχεται ἐς θάλαμον· σὺ δέ μοι νημερτὲς ἐνίσπες,
urn:cts:greekLit:tlg0012.tlg002.murray:22.167#ἤ μιν ἀποκτείνω, αἴ κε κρείσσων γε γένωμαι,
urn:cts:greekLit:tlg0012.tlg002.murray:22.168#ἦε σοὶ ἐνθάδʼ ἄγω, ἵνʼ ὑπερβασίας ἀποτίσῃ
urn:cts:greekLit:tlg0012.tlg002.murray:22.169#πολλάς, ὅσσας οὗτος ἐμήσατο σῷ ἐνὶ οἴκῳ.
urn:cts:greekLit:tlg0012.tlg002.murray:22.170#τὸν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:22.171#ἦ τοι ἐγὼ καὶ Τηλέμαχος μνηστῆρας ἀγαυοὺς
urn:cts:greekLit:tlg0012.tlg002.murray:22.172#σχήσομεν ἔντοσθεν μεγάρων, μάλα περ μεμαῶτας.
urn:cts:greekLit:tlg0012.tlg002.murray:22.173#σφῶϊ δʼ ἀποστρέψαντε πόδας καὶ χεῖρας ὕπερθεν
urn:cts:greekLit:tlg0012.tlg002.murray:22.174#ἐς θάλαμον βαλέειν, σανίδας δʼ ἐκδῆσαι ὄπισθε,
urn:cts:greekLit:tlg0012.tlg002.murray:22.175#σειρὴν δὲ πλεκτὴν ἐξ αὐτοῦ πειρήναντε
urn:cts:greekLit:tlg0012.tlg002.murray:22.176#κίονʼ ἀνʼ ὑψηλὴν ἐρύσαι πελάσαι τε δοκοῖσιν,
urn:cts:greekLit:tlg0012.tlg002.murray:22.177#ὥς κεν δηθὰ ζωὸς ἐὼν χαλέπʼ ἄλγεα πάσχῃ·
urn:cts:greekLit:tlg0012.tlg002.murray:22.178#ὣς ἔφαθʼ, οἱ δʼ ἄρα τοῦ μάλα μὲν κλύον ἠδʼ ἐπίθοντο,
urn:cts:greekLit:tlg0012.tlg002.murray:22.179#βὰν δʼ ἴμεν ἐς θάλαμον, λαθέτην δέ μιν ἔνδον ἐόντα.
urn:cts:greekLit:tlg0012.tlg002.murray:22.180#ἦ τοι ὁ μὲν θαλάμοιο μυχὸν κάτα τεύχεʼ ἐρεύνα,
urn:cts:greekLit:tlg0012.tlg002.murray:22.181#τὼ δʼ ἔσταν ἑκάτερθε παρὰ σταθμοῖσι μένοντε.
urn:cts:greekLit:tlg0012.tlg002.murray:22.182#εὖθʼ ὑπὲρ οὐδὸν ἔβαινε Μελάνθιος, αἰπόλος αἰγῶν,
urn:cts:greekLit:tlg0012.tlg002.murray:22.183#τῇ ἑτέρῃ μὲν χειρὶ φέρων καλὴν τρυφάλειαν,
urn:cts:greekLit:tlg0012.tlg002.murray:22.184#τῇ δʼ ἑτέρῃ σάκος εὐρὺ γέρον, πεπαλαγμένον ἄζῃ,
urn:cts:greekLit:tlg0012.tlg002.murray:22.185#Λαέρτεω ἥρωος,  ὃ κουρίζων φορέεσκε·
urn:cts:greekLit:tlg0012.tlg002.murray:22.186#δὴ τότε γʼ ἤδη κεῖτο, ῥαφαὶ δὲ λέλυντο ἱμάντων·
urn:cts:greekLit:tlg0012.tlg002.murray:22.187#τὼ δʼ ἄρʼ ἐπαΐξανθʼ ἑλέτην ἔρυσάν τέ μιν εἴσω
urn:cts:greekLit:tlg0012.tlg002.murray:22.188#κουρίξ, ἐν δαπέδῳ δὲ χαμαὶ βάλον ἀχνύμενον κῆρ,
urn:cts:greekLit:tlg0012.tlg002.murray:22.189#σὺν δὲ πόδας χεῖράς τε δέον θυμαλγέϊ δεσμῷ
urn:cts:greekLit:tlg0012.tlg002.murray:22.190#εὖ μάλʼ ἀποστρέψαντε διαμπερές,  ὡς ἐκέλευσεν
urn:cts:greekLit:tlg0012.tlg002.murray:22.191#υἱὸς Λαέρταο, πολύτλας δῖος Ὀδυσσεύς·
urn:cts:greekLit:tlg0012.tlg002.murray:22.192#σειρὴν δὲ πλεκτὴν ἐξ αὐτοῦ πειρήναντε
urn:cts:greekLit:tlg0012.tlg002.murray:22.193#κίονʼ ἀνʼ ὑψηλὴν ἔρυσαν πέλασάν τε δοκοῖσι.
urn:cts:greekLit:tlg0012.tlg002.murray:22.194#τὸν δʼ ἐπικερτομέων προσέφης, Εὔμαιε συβῶτα·
urn:cts:greekLit:tlg0012.tlg002.murray:22.195#νῦν μὲν δὴ μάλα πάγχυ, Μελάνθιε, νύκτα φυλάξεις,
urn:cts:greekLit:tlg0012.tlg002.murray:22.196#εὐνῇ ἔνι μαλακῇ καταλέγμενος,  ὥς σε ἔοικεν·
urn:cts:greekLit:tlg0012.tlg002.murray:22.197#οὐδέ σέ γʼ ἠριγένεια παρʼ Ὠκεανοῖο ῥοάων
urn:cts:greekLit:tlg0012.tlg002.murray:22.198#λήσει ἐπερχομένη χρυσόθρονος, ἡνίκʼ ἀγινεῖς
urn:cts:greekLit:tlg0012.tlg002.murray:22.199#αἶγας μνηστήρεσσι δόμον κάτα δαῖτα πένεσθαι.
urn:cts:greekLit:tlg0012.tlg002.murray:22.200#ὣς ὁ μὲν αὖθι λέλειπτο,  ταθεὶς ὀλοῷ ἐνὶ δεσμῷ·
urn:cts:greekLit:tlg0012.tlg002.murray:22.201#τὼ δʼ ἐς τεύχεα δύντε, θύρην ἐπιθέντε φαεινήν,
urn:cts:greekLit:tlg0012.tlg002.murray:22.202#βήτην εἰς Ὀδυσῆα δαΐφρονα, ποικιλομήτην.
urn:cts:greekLit:tlg0012.tlg002.murray:22.203#ἔνθα μένος πνείοντες ἐφέστασαν, οἱ μὲν ἐπʼ οὐδοῦ
urn:cts:greekLit:tlg0012.tlg002.murray:22.204#τέσσαρες, οἱ δʼ ἔντοσθε δόμων πολέες τε καὶ ἐσθλοί.
urn:cts:greekLit:tlg0012.tlg002.murray:22.205#τοῖσι δʼ ἐπʼ ἀγχίμολον θυγάτηρ Διὸς ἦλθεν Ἀθήνη,
urn:cts:greekLit:tlg0012.tlg002.murray:22.206#Μέντορι εἰδομένη ἠμὲν δέμας ἠδὲ καὶ αὐδήν.
urn:cts:greekLit:tlg0012.tlg002.murray:22.207#τὴν δʼ Ὀδυσεὺς γήθησεν ἰδὼν καὶ μῦθον ἔειπε·
urn:cts:greekLit:tlg0012.tlg002.murray:22.208#Μέντορ, ἄμυνον ἀρήν, μνῆσαι δʼ ἑτάροιο φίλοιο,
urn:cts:greekLit:tlg0012.tlg002.murray:22.209#ὅς σʼ ἀγαθὰ ῥέζεσκον· ὁμηλικίην δέ μοί ἐσσι.
urn:cts:greekLit:tlg0012.tlg002.murray:22.210#ὣς φάτʼ,  ὀϊόμενος λαοσσόον ἔμμεν Ἀθήνην.
urn:cts:greekLit:tlg0012.tlg002.murray:22.211#μνηστῆρες δʼ ἑτέρωθεν ὁμόκλεον ἐν μεγάροισι·
urn:cts:greekLit:tlg0012.tlg002.murray:22.212#πρῶτος τήν γʼ ἐνένιπε Δαμαστορίδης Ἀγέλαος·
urn:cts:greekLit:tlg0012.tlg002.murray:22.213#Μέντορ, μή σʼ ἐπέεσσι παραιπεπίθῃσιν Ὀδυσσεὺς
urn:cts:greekLit:tlg0012.tlg002.murray:22.214#μνηστήρεσσι μάχεσθαι, ἀμυνέμεναι δέ οἱ αὐτῷ.
urn:cts:greekLit:tlg0012.tlg002.murray:22.215#ὧδε γὰρ ἡμέτερόν γε νόον τελέεσθαι ὀΐω·
urn:cts:greekLit:tlg0012.tlg002.murray:22.216#ὁππότε κεν τούτους κτέωμεν, πατέρʼ ἠδὲ καὶ υἱόν,
urn:cts:greekLit:tlg0012.tlg002.murray:22.217#ἐν δὲ σὺ τοῖσιν ἔπειτα πεφήσεαι, οἷα μενοινᾷς
urn:cts:greekLit:tlg0012.tlg002.murray:22.218#ἔρδειν ἐν μεγάροις· σῷ δʼ αὐτοῦ κράατι τίσεις.
urn:cts:greekLit:tlg0012.tlg002.murray:22.219#αὐτὰρ ἐπὴν ὑμέων γε βίας ἀφελώμεθα χαλκῷ,
urn:cts:greekLit:tlg0012.tlg002.murray:22.220#κτήμαθʼ ὁπόσσα τοί ἐστι, τά τʼ ἔνδοθι καὶ τὰ θύρηφι,
urn:cts:greekLit:tlg0012.tlg002.murray:22.221#τοῖσιν Ὀδυσσῆος μεταμίξομεν· οὐδέ τοι υἷας
urn:cts:greekLit:tlg0012.tlg002.murray:22.222#ζώειν ἐν μεγάροισιν ἐάσομεν, οὐδέ θύγατρας
urn:cts:greekLit:tlg0012.tlg002.murray:22.223#οὐδʼ ἄλοχον κεδνὴν Ἰθάκης κατὰ ἄστυ πολεύειν.
urn:cts:greekLit:tlg0012.tlg002.murray:22.224#ὣς φάτʼ, Ἀθηναίη δὲ χολώσατο κηρόθι μᾶλλον,
urn:cts:greekLit:tlg0012.tlg002.murray:22.225#νείκεσσεν δʼ Ὀδυσῆα χολωτοῖσιν ἐπέεσσιν·
urn:cts:greekLit:tlg0012.tlg002.murray:22.226#οὐκέτι σοί γʼ, Ὀδυσεῦ, μένος ἔμπεδον οὐδέ τις ἀλκή
urn:cts:greekLit:tlg0012.tlg002.murray:22.227#οἵη ὅτʼ ἀμφʼ Ἑλένῃ λευκωλένῳ εὐπατερείῃ,
urn:cts:greekLit:tlg0012.tlg002.murray:22.228#εἰνάετες Τρώεσσιν ἐμάρναο νωλεμὲς αἰεί,
urn:cts:greekLit:tlg0012.tlg002.murray:22.229#πολλοὺς δʼ ἄνδρας ἔπεφνες ἐν αἰνῇ δηϊοτῆτι,
urn:cts:greekLit:tlg0012.tlg002.murray:22.230#σῇ δʼ ἥλω βουλῇ Πριάμου πόλις εὐρυάγυια.
urn:cts:greekLit:tlg0012.tlg002.murray:22.231#πῶς δὴ νῦν, ὅτε σόν τε δόμον καὶ κτήμαθʼ ἱκάνεις,
urn:cts:greekLit:tlg0012.tlg002.murray:22.232#ἄντα μνηστήρων ὀλοφύρεαι ἄλκιμος εἶναι;
urn:cts:greekLit:tlg0012.tlg002.murray:22.233#ἀλλʼ ἄγε δεῦρο, πέπον, παρʼ ἔμʼ ἵστασο καὶ ἴδε ἔργον,
urn:cts:greekLit:tlg0012.tlg002.murray:22.234#ὄφρʼ εἰδῇς οἷός τοι ἐν ἀνδράσι δυσμενέεσσιν
urn:cts:greekLit:tlg0012.tlg002.murray:22.235#Μέντωρ Ἀλκιμίδης εὐεργεσίας ἀποτίνειν.
urn:cts:greekLit:tlg0012.tlg002.murray:22.236#ἦ ῥα, καὶ οὔ πω πάγχυ δίδου ἑτεραλκέα νίκην,
urn:cts:greekLit:tlg0012.tlg002.murray:22.237#ἀλλʼ ἔτʼ ἄρα σθένεός τε καὶ ἀλκῆς πειρήτιζεν
urn:cts:greekLit:tlg0012.tlg002.murray:22.238#ἠμὲν Ὀδυσσῆος ἠδʼ υἱοῦ κυδαλίμοιο.
urn:cts:greekLit:tlg0012.tlg002.murray:22.239#αὐτὴ δʼ αἰθαλόεντος ἀνὰ μεγάροιο μέλαθρον
urn:cts:greekLit:tlg0012.tlg002.murray:22.240#ἕζετʼ ἀναΐξασα,  χελιδόνι εἰκέλη ἄντην.
urn:cts:greekLit:tlg0012.tlg002.murray:22.241#μνηστῆρας δʼ ὤτρυνε Δαμαστορίδης Ἀγέλαος,
urn:cts:greekLit:tlg0012.tlg002.murray:22.242#Εὐρύνομός τε καὶ Ἀμφιμέδων Δημοπτόλεμός τε,
urn:cts:greekLit:tlg0012.tlg002.murray:22.243#Πείσανδρός τε Πολυκτορίδης Πόλυβός τε δαΐφρων·
urn:cts:greekLit:tlg0012.tlg002.murray:22.244#οἱ γὰρ μνηστήρων ἀρετῇ ἔσαν ἔξοχʼ ἄριστοι,
urn:cts:greekLit:tlg0012.tlg002.murray:22.245#ὅσσοι ἔτʼ ἔζωον περί τε ψυχέων ἐμάχοντο·
urn:cts:greekLit:tlg0012.tlg002.murray:22.246#τοὺς δʼ ἤδη ἐδάμασσε βιὸς καὶ ταρφέες ἰοί.
urn:cts:greekLit:tlg0012.tlg002.murray:22.247#τοῖς δʼ Ἀγέλεως μετέειπεν, ἔπος πάντεσσι πιφαύσκων·
urn:cts:greekLit:tlg0012.tlg002.murray:22.248#ὦ φίλοι, ἤδη σχήσει ἀνὴρ ὅδε χεῖρας ἀάπτους·
urn:cts:greekLit:tlg0012.tlg002.murray:22.249#καὶ δή οἱ Μέντωρ μὲν ἔβη κενὰ εὔγματα εἰπών,
urn:cts:greekLit:tlg0012.tlg002.murray:22.250#οἱ δʼ οἶοι λείπονται ἐπὶ πρώτῃσι θύρῃσι.
urn:cts:greekLit:tlg0012.tlg002.murray:22.251#τῷ νῦν μὴ ἅμα πάντες ἐφίετε δούρατα μακρά,
urn:cts:greekLit:tlg0012.tlg002.murray:22.252#ἀλλʼ ἄγεθʼ οἱ ἓξ πρῶτον ἀκοντίσατʼ, αἴ κέ ποθι Ζεὺς
urn:cts:greekLit:tlg0012.tlg002.murray:22.253#δώῃ Ὀδυσσῆα βλῆσθαι καὶ κῦδος ἀρέσθαι.
urn:cts:greekLit:tlg0012.tlg002.murray:22.254#τῶν δʼ ἄλλων οὐ κῆδος, ἐπὴν οὗτός γε πέσῃσιν.
urn:cts:greekLit:tlg0012.tlg002.murray:22.255#ὣς ἔφαθʼ, οἱ δʼ ἄρα πάντες ἀκόντισαν ὡς ἐκέλευεν,
urn:cts:greekLit:tlg0012.tlg002.murray:22.256#ἱέμενοι· τὰ δὲ πάντα ἐτώσια θῆκεν Ἀθήνη,
urn:cts:greekLit:tlg0012.tlg002.murray:22.257#τῶν ἄλλος μὲν σταθμὸν ἐϋσταθέος μεγάροιο
urn:cts:greekLit:tlg0012.tlg002.murray:22.258#βεβλήκει, ἄλλος δὲ θύρην πυκινῶς ἀραρυῖαν·
urn:cts:greekLit:tlg0012.tlg002.murray:22.259#ἄλλου δʼ ἐν τοίχῳ μελίη πέσε χαλκοβάρεια.
urn:cts:greekLit:tlg0012.tlg002.murray:22.260#αὐτὰρ ἐπεὶ δὴ δούρατʼ ἀλεύαντο μνηστήρων,
urn:cts:greekLit:tlg0012.tlg002.murray:22.261#τοῖς δʼ ἄρα μύθων ἦρχε πολύτλας δῖος Ὀδυσσεύς·
urn:cts:greekLit:tlg0012.tlg002.murray:22.262#ὦ φίλοι, ἤδη μέν κεν ἐγὼν εἴποιμι καὶ ἄμμι
urn:cts:greekLit:tlg0012.tlg002.murray:22.263#μνηστήρων ἐς ὅμιλον ἀκοντίσαι, οἳ μεμάασιν
urn:cts:greekLit:tlg0012.tlg002.murray:22.264#ἡμέας ἐξεναρίξαι ἐπὶ προτέροισι κακοῖσιν.
urn:cts:greekLit:tlg0012.tlg002.murray:22.265#ὣς ἔφαθʼ, οἱ δʼ ἄρα πάντες ἀκόντισαν ὀξέα δοῦρα
urn:cts:greekLit:tlg0012.tlg002.murray:22.266#ἄντα τιτυσκόμενοι· Δημοπτόλεμον μὲν Ὀδυσσεύς,
urn:cts:greekLit:tlg0012.tlg002.murray:22.267#Εὐρυάδην δʼ ἄρα Τηλέμαχος, Ἔλατον δὲ συβώτης,
urn:cts:greekLit:tlg0012.tlg002.murray:22.268#Πείσανδρον δʼ ἄρʼ ἔπεφνε βοῶν ἐπιβουκόλος ἀνήρ.
urn:cts:greekLit:tlg0012.tlg002.murray:22.269#οἱ μὲν ἔπειθʼ ἅμα πάντες ὀδὰξ ἕλον ἄσπετον οὖδας,
urn:cts:greekLit:tlg0012.tlg002.murray:22.270#μνηστῆρες δʼ ἀνεχώρησαν μεγάροιο μυχόνδε·
urn:cts:greekLit:tlg0012.tlg002.murray:22.271#τοὶ δʼ ἄρʼ ἐπήϊξαν, νεκύων δʼ ἐξ ἔγχεʼ ἕλοντο.
urn:cts:greekLit:tlg0012.tlg002.murray:22.272#αὖτις δὲ μνηστῆρες ἀκόντισαν ὀξέα δοῦρα
urn:cts:greekLit:tlg0012.tlg002.murray:22.273#ἱέμενοι· τὰ δὲ πολλὰ ἐτώσια θῆκεν Ἀθήνη.
urn:cts:greekLit:tlg0012.tlg002.murray:22.274#τῶν ἄλλος μὲν σταθμὸν ἐϋσταθέος μεγάροιο
urn:cts:greekLit:tlg0012.tlg002.murray:22.275#βεβλήκειν,  ἄλλος δὲ θύρην πυκινῶς ἀραρυῖαν·
urn:cts:greekLit:tlg0012.tlg002.murray:22.276#ἄλλου δʼ ἐν τοίχῳ μελίη πέσε χαλκοβάρεια.
urn:cts:greekLit:tlg0012.tlg002.murray:22.277#Ἀμφιμέδων δʼ ἄρα Τηλέμαχον βάλε χεῖρʼ ἐπὶ καρπῷ
urn:cts:greekLit:tlg0012.tlg002.murray:22.278#λίγδην, ἄκρον δὲ ῥινὸν δηλήσατο χαλκός.
urn:cts:greekLit:tlg0012.tlg002.murray:22.279#Κτήσιππος δʼ Εὔμαιον ὑπὲρ σάκος ἔγχεϊ μακρῷ
urn:cts:greekLit:tlg0012.tlg002.murray:22.280#ὦμον ἐπέγραψεν· τὸ δʼ ὑπέρπτατο, πῖπτε δʼ ἔραζε.
urn:cts:greekLit:tlg0012.tlg002.murray:22.281#τοὶ δʼ αὖτʼ ἀμφʼ Ὀδυσῆα δαΐφρονα ποικιλομήτην,
urn:cts:greekLit:tlg0012.tlg002.murray:22.282#μνηστήρων ἐς ὅμιλον ἀκόντισαν ὀξέα δοῦρα.
urn:cts:greekLit:tlg0012.tlg002.murray:22.283#ἔνθʼ αὖτʼ Εὐρυδάμαντα βάλε πτολίπορθος Ὀδυσσεύς,
urn:cts:greekLit:tlg0012.tlg002.murray:22.284#Ἀμφιμέδοντα δὲ Τηλέμαχος, Πόλυβον δὲ συβώτης·
urn:cts:greekLit:tlg0012.tlg002.murray:22.285#Κτήσιππον δʼ ἄρʼ ἔπειτα βοῶν ἐπιβουκόλος ἀνὴρ
urn:cts:greekLit:tlg0012.tlg002.murray:22.286#βεβλήκει πρὸς στῆθος, ἐπευχόμενος δὲ προσηύδα·
urn:cts:greekLit:tlg0012.tlg002.murray:22.287#ὦ Πολυθερσεΐδη φιλοκέρτομε, μή ποτε πάμπαν
urn:cts:greekLit:tlg0012.tlg002.murray:22.288#εἴκων ἀφραδίῃς μέγα εἰπεῖν, ἀλλὰ θεοῖσιν
urn:cts:greekLit:tlg0012.tlg002.murray:22.289#μῦθον ἐπιτρέψαι, ἐπεὶ ἦ πολὺ φέρτεροί εἰσι.
urn:cts:greekLit:tlg0012.tlg002.murray:22.290#τοῦτό τοι ἀντὶ ποδὸς ξεινήϊον,  ὅν ποτʼ ἔδωκας
urn:cts:greekLit:tlg0012.tlg002.murray:22.291#ἀντιθέῳ Ὀδυσῆϊ δόμον κάτʼ ἀλητεύοντι.
urn:cts:greekLit:tlg0012.tlg002.murray:22.292#ἦ ῥα βοῶν ἑλίκων ἐπιβουκόλος· αὐτὰρ Ὀδυσσεὺς
urn:cts:greekLit:tlg0012.tlg002.murray:22.293#οὖτα Δαμαστορίδην αὐτοσχεδὸν ἔγχεϊ μακρῷ.
urn:cts:greekLit:tlg0012.tlg002.murray:22.294#Τηλέμαχος δʼ Εὐηνορίδην Λειώκριτον οὖτα
urn:cts:greekLit:tlg0012.tlg002.murray:22.295#δουρὶ μέσον κενεῶνα,  διαπρὸ δὲ χαλκὸν ἔλασσεν·
urn:cts:greekLit:tlg0012.tlg002.murray:22.296#ἤριπε δὲ πρηνής, χθόνα δʼ ἤλασε παντὶ μετώπῳ.
urn:cts:greekLit:tlg0012.tlg002.murray:22.297#δὴ τότʼ Ἀθηναίη φθισίμβροτον αἰγίδʼ ἀνέσχεν
urn:cts:greekLit:tlg0012.tlg002.murray:22.298#ὑψόθεν ἐξ ὀροφῆς· τῶν δὲ φρένες ἐπτοίηθεν.
urn:cts:greekLit:tlg0012.tlg002.murray:22.299#οἱ δʼ ἐφέβοντο κατὰ μέγαρον βόες ὣς ἀγελαῖαι·
urn:cts:greekLit:tlg0012.tlg002.murray:22.300#τὰς μέν τʼ αἰόλος οἶστρος ἐφορμηθεὶς ἐδόνησεν
urn:cts:greekLit:tlg0012.tlg002.murray:22.301#ὥρῃ ἐν εἰαρινῇ, ὅτε τʼ ἤματα μακρὰ πέλονται.
urn:cts:greekLit:tlg0012.tlg002.murray:22.302#οἱ δʼ ὥς τʼ αἰγυπιοὶ γαμψώνυχες ἀγκυλοχεῖλαι,
urn:cts:greekLit:tlg0012.tlg002.murray:22.303#ἐξ ὀρέων ἐλθόντες ἐπʼ ὀρνίθεσσι θόρωσι·
urn:cts:greekLit:tlg0012.tlg002.murray:22.304#ταὶ μέν τʼ ἐν πεδίῳ νέφεα πτώσσουσαι ἵενται,
urn:cts:greekLit:tlg0012.tlg002.murray:22.305#οἱ δέ τε τὰς ὀλέκουσιν ἐπάλμενοι,  οὐδέ τις ἀλκὴ
urn:cts:greekLit:tlg0012.tlg002.murray:22.306#γίγνεται οὐδὲ φυγή· χαίρουσι δέ τʼ ἀνέρες ἄγρῃ·
urn:cts:greekLit:tlg0012.tlg002.murray:22.307#ὣς ἄρα τοὶ μνηστῆρας ἐπεσσύμενοι κατὰ δῶμα
urn:cts:greekLit:tlg0012.tlg002.murray:22.308#τύπτον ἐπιστροφάδην· τῶν δὲ στόνος ὤρνυτʼ ἀεικὴς
urn:cts:greekLit:tlg0012.tlg002.murray:22.309#κράτων τυπτομένων, δάπεδον δʼ ἅπαν αἵματι θῦε.
urn:cts:greekLit:tlg0012.tlg002.murray:22.310#λειώδης δʼ Ὀδυσῆος ἐπεσσύμενος λάβε γούνων,
urn:cts:greekLit:tlg0012.tlg002.murray:22.311#καί μιν λισσόμενος ἔπεα πτερόεντα προσηύδα·
urn:cts:greekLit:tlg0012.tlg002.murray:22.312#γουνοῦμαί σʼ, Ὀδυσεῦ· σὺ δέ μʼ αἴδεο καί μʼ ἐλέησον·
urn:cts:greekLit:tlg0012.tlg002.murray:22.313#οὐ γάρ πώ τινά φημι γυναικῶν ἐν μεγάροισιν
urn:cts:greekLit:tlg0012.tlg002.murray:22.314#εἰπεῖν οὐδέ τι ῥέξαι ἀτάσθαλον· ἀλλὰ καὶ ἄλλους
urn:cts:greekLit:tlg0012.tlg002.murray:22.315#παύεσκον μνηστῆρας,  ὅτις τοιαῦτά γε ῥέζοι.
urn:cts:greekLit:tlg0012.tlg002.murray:22.316#ἀλλά μοι οὐ πείθοντο κακῶν ἄπο χεῖρας ἔχεσθαι·
urn:cts:greekLit:tlg0012.tlg002.murray:22.317#τῷ καὶ ἀτασθαλίῃσιν ἀεικέα πότμον ἐπέσπον.
urn:cts:greekLit:tlg0012.tlg002.murray:22.318#αὐτὰρ ἐγὼ μετὰ τοῖσι θυοσκόος οὐδὲν ἐοργὼς
urn:cts:greekLit:tlg0012.tlg002.murray:22.319#κείσομαι, ὡς οὐκ ἔστι χάρις μετόπισθʼ εὐεργέων·
urn:cts:greekLit:tlg0012.tlg002.murray:22.320#τὸν δʼ ἄρʼ ὑπόδρα ἰδὼν προσέφη πολύμητις Ὀδυσσεύς·
urn:cts:greekLit:tlg0012.tlg002.murray:22.321#εἰ μὲν δὴ μετὰ τοῖσι θυοσκόος εὔχεαι εἶναι,
urn:cts:greekLit:tlg0012.tlg002.murray:22.322#πολλάκι που μέλλεις ἀρήμεναι ἐν μεγάροισι
urn:cts:greekLit:tlg0012.tlg002.murray:22.323#τηλοῦ ἐμοὶ νόστοιο τέλος γλυκεροῖο γενέσθαι,
urn:cts:greekLit:tlg0012.tlg002.murray:22.324#σοὶ δʼ ἄλοχόν τε φίλην σπέσθαι καὶ τέκνα τεκέσθαι·
urn:cts:greekLit:tlg0012.tlg002.murray:22.325#τῷ οὐκ ἂν θάνατόν γε δυσηλεγέα προφύγοισθα.
urn:cts:greekLit:tlg0012.tlg002.murray:22.326#ὣς ἄρα φωνήσας ξίφος εἵλετο χειρὶ παχείῃ
urn:cts:greekLit:tlg0012.tlg002.murray:22.327#κείμενον, ὅ ῥʼ Ἀγέλαος ἀποπροέηκε χαμᾶζε
urn:cts:greekLit:tlg0012.tlg002.murray:22.328#κτεινόμενος· τῷ τόν γε κατʼ αὐχένα μέσσον ἔλασσε.
urn:cts:greekLit:tlg0012.tlg002.murray:22.329#φθεγγομένου δʼ ἄρα τοῦ γε κάρη κονίῃσιν ἐμίχθη.
urn:cts:greekLit:tlg0012.tlg002.murray:22.330#Τερπιάδης δʼ ἔτʼ ἀοιδὸς ἀλύσκανε κῆρα μέλαιναν,
urn:cts:greekLit:tlg0012.tlg002.murray:22.331#Φήμιος, ὅς ῥʼ ἤειδε μετὰ μνηστῆρσιν ἀνάγκῃ.
urn:cts:greekLit:tlg0012.tlg002.murray:22.332#ἔστη δʼ ἐν χείρεσσίν ἔχων φόρμιγγα λίγειαν
urn:cts:greekLit:tlg0012.tlg002.murray:22.333#ἄγχι παρʼ ὀρσοθύρην· δίχα δὲ φρεσὶ μερμήριζεν,
urn:cts:greekLit:tlg0012.tlg002.murray:22.334#ἢ ἐκδὺς μεγάροιο Διὸς μεγάλου ποτὶ βωμὸν
urn:cts:greekLit:tlg0012.tlg002.murray:22.335#ἑρκείου ἵζοιτο τετυγμένον,  ἔνθʼ ἄρα πολλὰ
urn:cts:greekLit:tlg0012.tlg002.murray:22.336#Λαέρτης Ὀδυσεύς τε βοῶν ἐπὶ μηρίʼ ἔκηαν,
urn:cts:greekLit:tlg0012.tlg002.murray:22.337#ἦ γούνων λίσσοιτο προσαΐξας Ὀδυσῆα.
urn:cts:greekLit:tlg0012.tlg002.murray:22.338#ὧδε δέ οἱ φρονέοντι δοάσσατο κέρδιον εἶναι,
urn:cts:greekLit:tlg0012.tlg002.murray:22.339#γούνων ἅψασθαι Λαερτιάδεω Ὀδυσῆος.
urn:cts:greekLit:tlg0012.tlg002.murray:22.340#ἦ τοι ὁ φόρμιγγα γλαφυρὴν κατέθηκε χαμᾶζε
urn:cts:greekLit:tlg0012.tlg002.murray:22.341#μεσσηγὺς κρητῆρος ἰδὲ θρόνου ἀργυροήλου,
urn:cts:greekLit:tlg0012.tlg002.murray:22.342#αὐτὸς δʼ αὖτʼ Ὀδυσῆα προσαΐξας λάβε γούνων,
urn:cts:greekLit:tlg0012.tlg002.murray:22.343#καί μιν λισσόμενος ἔπεα πτερόεντα προσηύδα·
urn:cts:greekLit:tlg0012.tlg002.murray:22.344#γουνοῦμαί σʼ, Ὀδυσεῦ· σὺ δέ μʼ αἴδεο καί μʼ ἐλέησον·
urn:cts:greekLit:tlg0012.tlg002.murray:22.345#αὐτῷ τοι μετόπισθʼ ἄχος ἔσσεται,  εἴ κεν ἀοιδὸν
urn:cts:greekLit:tlg0012.tlg002.murray:22.346#πέφνῃς, ὅς τε θεοῖσι καὶ ἀνθρώποισιν ἀείδω.
urn:cts:greekLit:tlg0012.tlg002.murray:22.347#αὐτοδίδακτος δʼ εἰμί, θεὸς δέ μοι ἐν φρεσὶν οἴμας
urn:cts:greekLit:tlg0012.tlg002.murray:22.348#παντοίας ἐνέφυσεν· ἔοικα δέ τοι παραείδειν
urn:cts:greekLit:tlg0012.tlg002.murray:22.349#ὥς τε θεῷ· τῷ με λιλαίεο δειροτομῆσαι.
urn:cts:greekLit:tlg0012.tlg002.murray:22.350#καί κεν Τηλέμαχος τάδε γʼ εἴποι,  σὸς φίλος υἱός,
urn:cts:greekLit:tlg0012.tlg002.murray:22.351#ὡς ἐγὼ οὔ τι ἑκὼν ἐς σὸν δόμον οὐδὲ χατίζων
urn:cts:greekLit:tlg0012.tlg002.murray:22.352#πωλεύμην μνηστῆρσιν ἀεισόμενος μετὰ δαῖτας,
urn:cts:greekLit:tlg0012.tlg002.murray:22.353#ἀλλὰ πολὺ πλέονες καὶ κρείσσονες ἦγον ἀνάγκῃ.
urn:cts:greekLit:tlg0012.tlg002.murray:22.354#ὣς φάτο, τοῦ δʼ ἤκουσʼ ἱερὴ ἲς Τηλεμάχοιο,
urn:cts:greekLit:tlg0012.tlg002.murray:22.355#αἶψα δʼ ἑὸν πατέρα προσεφώνεεν ἐγγὺς ἐόντα·
urn:cts:greekLit:tlg0012.tlg002.murray:22.356#ἴσχεο μηδέ τι τοῦτον ἀναίτιον οὔταε χαλκῷ·
urn:cts:greekLit:tlg0012.tlg002.murray:22.357#καὶ κήρυκα Μέδοντα σαώσομεν, ὅς τέ μευ αἰεὶ
urn:cts:greekLit:tlg0012.tlg002.murray:22.358#οἴκῳ ἐν ἡμετέρῳ κηδέσκετο παιδὸς ἐόντος,
urn:cts:greekLit:tlg0012.tlg002.murray:22.359#εἰ δὴ μή μιν ἔπεφνε Φιλοίτιος ἠὲ συβώτης,
urn:cts:greekLit:tlg0012.tlg002.murray:22.360#ἠὲ σοὶ ἀντεβόλησεν ὀρινομένῳ κατὰ δῶμα.
urn:cts:greekLit:tlg0012.tlg002.murray:22.361#ὣς φάτο, τοῦ δʼ ἤκουσε Μέδων πεπνυμένα εἰδώς·
urn:cts:greekLit:tlg0012.tlg002.murray:22.362#πεπτηὼς γὰρ ἔκειτο ὑπὸ θρόνον, ἀμφὶ  δὲ δέρμα
urn:cts:greekLit:tlg0012.tlg002.murray:22.363#ἕστο βοὸς νεόδαρτον, ἀλύσκων κῆρα μέλαιναν.
urn:cts:greekLit:tlg0012.tlg002.murray:22.364#αἶψα δʼ ἀπὸ θρόνου ὦρτο, θοῶς δʼ ἀπέδυνε βοείην
urn:cts:greekLit:tlg0012.tlg002.murray:22.365#Τηλέμαχον δʼ ἄρʼ ἔπειτα προσαΐξας λάβε γούνων,
urn:cts:greekLit:tlg0012.tlg002.murray:22.366#καί μιν λισσόμενος ἔπεα πτερόεντα προσηύδα·
urn:cts:greekLit:tlg0012.tlg002.murray:22.367#ὦ φίλʼ, ἐγὼ μὲν ὅδʼ εἰμί, σὺ δʼ ἴσχεο εἰπὲ δὲ πατρὶ
urn:cts:greekLit:tlg0012.tlg002.murray:22.368#μή με περισθενέων δηλήσεται ὀξέϊ χαλκῷ,
urn:cts:greekLit:tlg0012.tlg002.murray:22.369#ἀνδρῶν μνηστήρων κεχολωμένος, οἵ οἱ ἔκειρον
urn:cts:greekLit:tlg0012.tlg002.murray:22.370#κτήματʼ ἐνὶ μεγάροις,  σὲ δὲ νήπιοι οὐδὲν ἔτιον.
urn:cts:greekLit:tlg0012.tlg002.murray:22.371#τὸν δʼ ἐπιμειδήσας προσέφη πολύμητις Ὀδυσσεύς·
urn:cts:greekLit:tlg0012.tlg002.murray:22.372#θάρσει, ἐπεὶ δή σʼ οὗτος ἐρύσσατο καὶ ἐσάωσεν,
urn:cts:greekLit:tlg0012.tlg002.murray:22.373#ὄφρα γνῷς κατὰ θυμόν, ἀτὰρ εἴπῃσθα καὶ ἄλλῳ,
urn:cts:greekLit:tlg0012.tlg002.murray:22.374#ὡς κακοεργίης εὐεργεσίη μέγʼ ἀμείνων.
urn:cts:greekLit:tlg0012.tlg002.murray:22.375#ἀλλʼ ἐξελθόντες μεγάρων ἕζεσθε θύραζε
urn:cts:greekLit:tlg0012.tlg002.murray:22.376#ἐκ φόνου εἰς αὐλήν, σύ τε καὶ πολύφημος ἀοιδός,
urn:cts:greekLit:tlg0012.tlg002.murray:22.377#ὄφρʼ ἂν ἐγὼ κατὰ δῶμα πονήσομαι ὅττεό με χρή.
urn:cts:greekLit:tlg0012.tlg002.murray:22.378#ὣς φάτο, τὼ δʼ ἔξω βήτην μεγάροιο κιόντε,
urn:cts:greekLit:tlg0012.tlg002.murray:22.379#ἑζέσθην δʼ ἄρα τώ γε Διὸς μεγάλου ποτὶ βωμόν,
urn:cts:greekLit:tlg0012.tlg002.murray:22.380#πάντοσε παπταίνοντε,  φόνον ποτιδεγμένω αἰεί.
urn:cts:greekLit:tlg0012.tlg002.murray:22.381#πάπτηνεν δʼ Ὀδυσεὺς καθʼ ἑὸν δόμον, εἴ τις ἔτʼ ἀνδρῶν
urn:cts:greekLit:tlg0012.tlg002.murray:22.382#ζωὸς ὑποκλοπέοιτο, ἀλύσκων κῆρα μέλαιναν.
urn:cts:greekLit:tlg0012.tlg002.murray:22.383#τοὺς δὲ ἴδεν μάλα πάντας ἐν αἵματι καὶ κονίῃσι
urn:cts:greekLit:tlg0012.tlg002.murray:22.384#πεπτεῶτας πολλούς, ὥστʼ ἰχθύας, οὕς θʼ ἁλιῆες
urn:cts:greekLit:tlg0012.tlg002.murray:22.385#κοῖλον ἐς αἰγιαλὸν πολιῆς ἔκτοσθε θαλάσσης
urn:cts:greekLit:tlg0012.tlg002.murray:22.386#δικτύῳ ἐξέρυσαν πολυωπῷ· οἱ δέ τε πάντες
urn:cts:greekLit:tlg0012.tlg002.murray:22.387#κύμαθʼ ἁλὸς ποθέοντες ἐπὶ ψαμάθοισι κέχυνται·
urn:cts:greekLit:tlg0012.tlg002.murray:22.388#τῶν μέν τʼ Ἠέλιος φαέθων ἐξείλετο θυμόν·
urn:cts:greekLit:tlg0012.tlg002.murray:22.389#ὣς τότʼ ἄρα μνηστῆρες ἐπʼ ἀλλήλοισι κέχυντο.
urn:cts:greekLit:tlg0012.tlg002.murray:22.390#δὴ τότε Τηλέμαχον προσέφη πολύμητις Ὀδυσσεύς·
urn:cts:greekLit:tlg0012.tlg002.murray:22.391#Τηλέμαχʼ, εἰ δʼ ἄγε μοι κάλεσον τροφὸν Εὐρύκλειαν,
urn:cts:greekLit:tlg0012.tlg002.murray:22.392#ὄφρα ἔπος εἴπωμι τό μοι καταθύμιόν ἐστιν.
urn:cts:greekLit:tlg0012.tlg002.murray:22.393#ὣς φάτο, Τηλέμαχος δὲ φίλῳ ἐπεπείθετο πατρί,
urn:cts:greekLit:tlg0012.tlg002.murray:22.394#κινήσας δὲ θύρην προσέφη τροφὸν Εὐρύκλειαν·
urn:cts:greekLit:tlg0012.tlg002.murray:22.395#δεῦρο δὴ ὄρσο,  γρηῢ παλαιγενές, ἥ τε γυναικῶν
urn:cts:greekLit:tlg0012.tlg002.murray:22.396#δμῳάων σκοπός ἐσσι κατὰ μέγαρʼ ἡμετεράων·
urn:cts:greekLit:tlg0012.tlg002.murray:22.397#ἔρχεο· κικλήσκει σε πατὴρ ἐμός, ὄφρα τι εἴπῃ.
urn:cts:greekLit:tlg0012.tlg002.murray:22.398#ὣς ἄρʼ ἐφώνησεν, τῇ δʼ ἄπτερος ἔπλετο μῦθος,
urn:cts:greekLit:tlg0012.tlg002.murray:22.399#ὤϊξεν δὲ θύρας μεγάρων εὖ ναιεταόντων,
urn:cts:greekLit:tlg0012.tlg002.murray:22.400#βῆ δʼ ἴμεν· αὐτὰρ Τηλέμαχος πρόσθʼ ἡγεμόνευεν.
urn:cts:greekLit:tlg0012.tlg002.murray:22.401#εὗρεν ἔπειτʼ Ὀδυσῆα μετὰ κταμένοισι νέκυσσιν,
urn:cts:greekLit:tlg0012.tlg002.murray:22.402#αἵματι καὶ λύθρῳ πεπαλαγμένον ὥστε λέοντα,
urn:cts:greekLit:tlg0012.tlg002.murray:22.403#ὅς ῥά τε βεβρωκὼς βοὸς ἔρχεται ἀγραύλοιο·
urn:cts:greekLit:tlg0012.tlg002.murray:22.404#πᾶν δʼ ἄρα οἱ στῆθός τε παρήϊά τʼ ἀμφοτέρωθεν
urn:cts:greekLit:tlg0012.tlg002.murray:22.405#αἱματόεντα πέλει,  δεινὸς δʼ εἰς ὦπα ἰδέσθαι·
urn:cts:greekLit:tlg0012.tlg002.murray:22.406#ὣς Ὀδυσεὺς πεπάλακτο πόδας καὶ χεῖρας ὕπερθεν.
urn:cts:greekLit:tlg0012.tlg002.murray:22.407#ἡ δʼ ὡς οὖν νέκυάς τε καὶ ἄσπετον εἴσιδεν αἷμα,
urn:cts:greekLit:tlg0012.tlg002.murray:22.408#ἴθυσέν ῥʼ ὀλολύξαι, ἐπεὶ μέγα εἴσιδεν ἔργον·
urn:cts:greekLit:tlg0012.tlg002.murray:22.409#ἀλλʼ Ὀδυσεὺς κατέρυκε καὶ ἔσχεθεν ἱεμένην περ,
urn:cts:greekLit:tlg0012.tlg002.murray:22.410#καί μιν φωνήσας ἔπεα πτερόεντα προσηύδα·
urn:cts:greekLit:tlg0012.tlg002.murray:22.411#ἐν θυμῷ, γρηῦ, χαῖρε καὶ ἴσχεο μηδʼ ὀλόλυζε·
urn:cts:greekLit:tlg0012.tlg002.murray:22.412#οὐχ ὁσίη κταμένοισιν ἐπʼ ἀνδράσιν εὐχετάασθαι.
urn:cts:greekLit:tlg0012.tlg002.murray:22.413#τούσδε δὲ μοῖρʼ ἐδάμασσε θεῶν καὶ σχέτλια ἔργα·
urn:cts:greekLit:tlg0012.tlg002.murray:22.414#οὔ τινα γὰρ τίεσκον ἐπιχθονίων ἀνθρώπων,
urn:cts:greekLit:tlg0012.tlg002.murray:22.415#οὐ κακὸν οὐδὲ μὲν ἐσθλόν,  ὅτις σφέας εἰσαφίκοιτο·
urn:cts:greekLit:tlg0012.tlg002.murray:22.416#τῷ καὶ ἀτασθαλίῃσιν ἀεικέα πότμον ἐπέσπον.
urn:cts:greekLit:tlg0012.tlg002.murray:22.417#ἀλλʼ ἄγε μοι σὺ γυναῖκας ἐνὶ μεγάροις κατάλεξον,
urn:cts:greekLit:tlg0012.tlg002.murray:22.418#αἵ τέ μʼ ἀτιμάζουσι καὶ αἳ νηλείτιδές εἰσιν.
urn:cts:greekLit:tlg0012.tlg002.murray:22.419#τὸν δʼ αὖτε προσέειπε φίλη τροφὸς Εὐρύκλεια·
urn:cts:greekLit:tlg0012.tlg002.murray:22.420#τοιγὰρ ἐγώ τοι,  τέκνον, ἀληθείην καταλέξω.
urn:cts:greekLit:tlg0012.tlg002.murray:22.421#πεντήκοντά τοί εἰσιν ἐνὶ μεγάροισι γυναῖκες
urn:cts:greekLit:tlg0012.tlg002.murray:22.422#δμῳαί, τὰς μέν τʼ ἔργα διδάξαμεν ἐργάζεσθαι,
urn:cts:greekLit:tlg0012.tlg002.murray:22.423#εἴριά τε ξαίνειν καὶ δουλοσύνην ἀνέχεσθαι·
urn:cts:greekLit:tlg0012.tlg002.murray:22.424#τάων δώδεκα πᾶσαι ἀναιδείης ἐπέβησαν,
urn:cts:greekLit:tlg0012.tlg002.murray:22.425#οὔτʼ ἐμὲ τίουσαι οὔτʼ αὐτὴν Πηνελόπειαν.
urn:cts:greekLit:tlg0012.tlg002.murray:22.426#Τηλέμαχος δὲ νέον μὲν ἀέξετο, οὐδέ ἑ μήτηρ
urn:cts:greekLit:tlg0012.tlg002.murray:22.427#σημαίνειν εἴασκεν ἐπὶ δμῳῇσι γυναιξίν.
urn:cts:greekLit:tlg0012.tlg002.murray:22.428#ἀλλʼ ἄγʼ ἐγὼν ἀναβᾶσʼ ὑπερώϊα σιγαλόεντα
urn:cts:greekLit:tlg0012.tlg002.murray:22.429#εἴπω σῇ ἀλόχῳ, τῇ τις θεὸς ὕπνον ἐπῶρσε.
urn:cts:greekLit:tlg0012.tlg002.murray:22.430#τὴν δʼ ἀπαμειβόμενος προσέφη πολύμητις Ὀδυσσεύς
urn:cts:greekLit:tlg0012.tlg002.murray:22.431#μή πω τήνδʼ ἐπέγειρε· σὺ δʼ ἐνθάδε εἰπὲ γυναιξὶν
urn:cts:greekLit:tlg0012.tlg002.murray:22.432#ἐλθέμεν, αἵ περ πρόσθεν ἀεικέα μηχανόωντο.
urn:cts:greekLit:tlg0012.tlg002.murray:22.433#ὣς ἄρʼ ἔφη, γρηῢς δὲ διὲκ μεγάροιο βεβήκει
urn:cts:greekLit:tlg0012.tlg002.murray:22.434#ἀγγελέουσα γυναιξὶ καὶ ὀτρυνέουσα νέεσθαι.
urn:cts:greekLit:tlg0012.tlg002.murray:22.435#αὐτὰρ ὁ Τηλέμαχον καὶ βουκόλον ἠδὲ συβώτην
urn:cts:greekLit:tlg0012.tlg002.murray:22.436#εἰς ἓ καλεσσάμενος ἔπεα πτερόεντα προσηύδα·
urn:cts:greekLit:tlg0012.tlg002.murray:22.437#ἄρχετε νῦν νέκυας φορέειν καὶ ἄνωχθε γυναῖκας·
urn:cts:greekLit:tlg0012.tlg002.murray:22.438#αὐτὰρ ἔπειτα θρόνους περικαλλέας ἠδὲ τραπέζας
urn:cts:greekLit:tlg0012.tlg002.murray:22.439#ὕδατι καὶ σπόγγοισι πολυτρήτοισι καθαίρειν.
urn:cts:greekLit:tlg0012.tlg002.murray:22.440#αὐτὰρ ἐπὴν δὴ πάντα δόμον κατακοσμήσησθε,
urn:cts:greekLit:tlg0012.tlg002.murray:22.441#δμῳὰς ἐξαγαγόντες ἐϋσταθέος μεγάροιο,
urn:cts:greekLit:tlg0012.tlg002.murray:22.442#μεσσηγύς τε θόλου καὶ ἀμύμονος ἕρκεος αὐλῆς,
urn:cts:greekLit:tlg0012.tlg002.murray:22.443#θεινέμεναι ξίφεσιν τανυήκεσιν, εἰς ὅ κε πασέων
urn:cts:greekLit:tlg0012.tlg002.murray:22.444#ψυχὰς ἐξαφέλησθε καὶ ἐκλελάθωντʼ Ἀφροδίτης,
urn:cts:greekLit:tlg0012.tlg002.murray:22.445#τὴν ἄρʼ ὑπὸ μνηστῆρσιν ἔχον μίσγοντό τε λάθρη.
urn:cts:greekLit:tlg0012.tlg002.murray:22.446#ὣς ἔφαθʼ, αἱ δὲ γυναῖκες ἀολλέες ἦλθον ἅπασαι,
urn:cts:greekLit:tlg0012.tlg002.murray:22.447#αἴνʼ ὀλοφυρόμεναι, θαλερὸν κατὰ δάκρυ χέουσαι.
urn:cts:greekLit:tlg0012.tlg002.murray:22.448#πρῶτα μὲν οὖν νέκυας φόρεον κατατεθνηῶτας,
urn:cts:greekLit:tlg0012.tlg002.murray:22.449#κὰδ δʼ ἄρʼ ὑπʼ αἰθούσῃ τίθεσαν εὐερκέος αὐλῆς,
urn:cts:greekLit:tlg0012.tlg002.murray:22.450#ἀλλήλοισιν ἐρείδουσαι· σήμαινε δʼ Ὀδυσσεὺς
urn:cts:greekLit:tlg0012.tlg002.murray:22.451#αὐτὸς ἐπισπέρχων·  ταὶ δʼ ἐκφόρεον καὶ ἀνάγκῃ.
urn:cts:greekLit:tlg0012.tlg002.murray:22.452#αὐτὰρ ἔπειτα θρόνους περικαλλέας ἠδὲ τραπέζας
urn:cts:greekLit:tlg0012.tlg002.murray:22.453#ὕδατι καὶ σπόγγοισι πολυτρήτοισι κάθαιρον.
urn:cts:greekLit:tlg0012.tlg002.murray:22.454#αὐτὰρ Τηλέμαχος καὶ βουκόλος ἠδὲ συβώτῃς
urn:cts:greekLit:tlg0012.tlg002.murray:22.455#λίστροισιν δάπεδον πύκα ποιητοῖο δόμοιο
urn:cts:greekLit:tlg0012.tlg002.murray:22.456#ξῦον· ταὶ δʼ ἐφόρεον δμῳαί, τίθεσαν δὲ θύραζε.
urn:cts:greekLit:tlg0012.tlg002.murray:22.457#αὐτὰρ ἐπειδὴ πᾶν μέγαρον διεκοσμήσαντο,
urn:cts:greekLit:tlg0012.tlg002.murray:22.458#δμῳὰς δʼ ἐξαγαγόντες ἐϋσταθέος μεγάροιο,
urn:cts:greekLit:tlg0012.tlg002.murray:22.459#μεσσηγύς τε θόλου καὶ ἀμύμονος ἕρκεος αὐλῆς,
urn:cts:greekLit:tlg0012.tlg002.murray:22.460#εἴλεον ἐν στείνει,  ὅθεν οὔ πως ἦεν ἀλύξαι.
urn:cts:greekLit:tlg0012.tlg002.murray:22.461#τοῖσι δὲ Τηλέμαχος πεπνυμένος ἦρχʼ ἀγορεύειν·
urn:cts:greekLit:tlg0012.tlg002.murray:22.462#μὴ μὲν δὴ καθαρῷ θανάτῳ ἀπὸ θυμὸν ἑλοίμην
urn:cts:greekLit:tlg0012.tlg002.murray:22.463#τάων, αἳ δὴ ἐμῇ κεφαλῇ κατʼ ὀνείδεα χεῦαν
urn:cts:greekLit:tlg0012.tlg002.murray:22.464#μητέρι θʼ ἡμετέρῃ παρά τε μνηστῆρσιν ἴαυον.
urn:cts:greekLit:tlg0012.tlg002.murray:22.465#ὣς ἄρʼ ἔφη,  καὶ πεῖσμα νεὸς κυανοπρῴροιο
urn:cts:greekLit:tlg0012.tlg002.murray:22.466#κίονος ἐξάψας μεγάλης περίβαλλε θόλοιο,
urn:cts:greekLit:tlg0012.tlg002.murray:22.467#ὑψόσʼ ἐπεντανύσας, μή τις ποσὶν οὖδας ἵκοιτο.
urn:cts:greekLit:tlg0012.tlg002.murray:22.468#ὡς δʼ ὅτʼ ἂν ἢ κίχλαι τανυσίπτεροι ἠὲ πέλειαι
urn:cts:greekLit:tlg0012.tlg002.murray:22.469#ἕρκει ἐνιπλήξωσι, τό θʼ ἑστήκῃ ἐνὶ θάμνῳ,
urn:cts:greekLit:tlg0012.tlg002.murray:22.470#αὖλιν ἐσιέμεναι,  στυγερὸς δʼ ὑπεδέξατο κοῖτος,
urn:cts:greekLit:tlg0012.tlg002.murray:22.471#ὣς αἵ γʼ ἑξείης κεφαλὰς ἔχον, ἀμφὶ δὲ πάσαις
urn:cts:greekLit:tlg0012.tlg002.murray:22.472#δειρῇσι βρόχοι ἦσαν, ὅπως οἴκτιστα θάνοιεν.
urn:cts:greekLit:tlg0012.tlg002.murray:22.473#ἤσπαιρον δὲ πόδεσσι μίνυνθά περ οὔ τι μάλα δήν.
urn:cts:greekLit:tlg0012.tlg002.murray:22.474#ἐκ δὲ Μελάνθιον ἦγον ἀνὰ πρόθυρόν τε καὶ αὐλήν·
urn:cts:greekLit:tlg0012.tlg002.murray:22.475#τοῦ δʼ ἀπὸ μὲν ῥῖνάς τε καὶ οὔατα νηλέϊ χαλκῷ
urn:cts:greekLit:tlg0012.tlg002.murray:22.476#τάμνον, μήδεά τʼ ἐξέρυσαν, κυσὶν ὠμὰ δάσασθαι,
urn:cts:greekLit:tlg0012.tlg002.murray:22.477#χεῖράς τʼ ἠδὲ πόδας κόπτον κεκοτηότι θυμῷ.
urn:cts:greekLit:tlg0012.tlg002.murray:22.478#οἱ μὲν ἔπειτʼ ἀπονιψάμενοι χεῖράς τε πόδας τε
urn:cts:greekLit:tlg0012.tlg002.murray:22.479#εἰς Ὀδυσῆα δόμονδε κίον, τετέλεστο δὲ ἔργον·
urn:cts:greekLit:tlg0012.tlg002.murray:22.480#αὐτὰρ ὅ γε προσέειπε φίλην τροφὸν Εὐρύκλειαν·
urn:cts:greekLit:tlg0012.tlg002.murray:22.481#οἶσε θέειον, γρηΰ, κακῶν ἄκος, οἶσε δέ μοι πῦρ,
urn:cts:greekLit:tlg0012.tlg002.murray:22.482#ὄφρα θεειώσω μέγαρον· σὺ δὲ Πηνελόπειαν
urn:cts:greekLit:tlg0012.tlg002.murray:22.483#ἐλθεῖν ἐνθάδʼ ἄνωχθι σὺν ἀμφιπόλοισι γυναιξί·
urn:cts:greekLit:tlg0012.tlg002.murray:22.484#πάσας δʼ ὄτρυνον δμῳὰς κατὰ δῶμα νέεσθαι.
urn:cts:greekLit:tlg0012.tlg002.murray:22.485#τὸν δʼ αὖτε προσέειπε φίλη τροφὸς Εὐρύκλεια·
urn:cts:greekLit:tlg0012.tlg002.murray:22.486#ναὶ δὴ ταῦτά γε, τέκνον ἐμόν, κατὰ μοῖραν ἔειπες.
urn:cts:greekLit:tlg0012.tlg002.murray:22.487#ἀλλʼ ἄγε τοι χλαῖνάν τε χιτῶνά τε εἵματʼ ἐνείκω,
urn:cts:greekLit:tlg0012.tlg002.murray:22.488#μηδʼ οὕτω ῥάκεσιν πεπυκασμένος εὐρέας ὤμους
urn:cts:greekLit:tlg0012.tlg002.murray:22.489#ἕσταθʼ ἐνὶ μεγάροισι· νεμεσσητὸν δέ κεν εἴη.
urn:cts:greekLit:tlg0012.tlg002.murray:22.490#τὴν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:22.491#πῦρ νῦν μοι πρώτιστον ἐνὶ μεγάροισι γενέσθω.
urn:cts:greekLit:tlg0012.tlg002.murray:22.492#ὣς ἔφατʼ, οὐδʼ ἀπίθησε φίλη τροφὸς Εὐρύκλεια,
urn:cts:greekLit:tlg0012.tlg002.murray:22.493#ἤνεικεν δʼ ἄρα πῦρ καὶ θήϊον· αὐτὰρ Ὀδυσσεὺς
urn:cts:greekLit:tlg0012.tlg002.murray:22.494#εὖ διεθείωσεν μέγαρον καὶ δῶμα καὶ αὐλήν.
urn:cts:greekLit:tlg0012.tlg002.murray:22.495#γρηῢς δʼ αὖτʼ ἀπέβη διὰ δώματα κάλʼ Ὀδυσῆος
urn:cts:greekLit:tlg0012.tlg002.murray:22.496#ἀγγελέουσα γυναιξὶ καὶ ὀτρυνέουσα νέεσθαι·
urn:cts:greekLit:tlg0012.tlg002.murray:22.497#αἱ δʼ ἴσαν ἐκ μεγάροιο δάος μετὰ χερσὶν ἔχουσαι.
urn:cts:greekLit:tlg0012.tlg002.murray:22.498#αἱ μὲν ἄρʼ ἀμφεχέοντο καὶ ἠσπάζοντʼ Ὀδυσῆα,
urn:cts:greekLit:tlg0012.tlg002.murray:22.499#καὶ κύνεον ἀγαπαξόμεναι κεφαλήν τε καὶ ὤμους
urn:cts:greekLit:tlg0012.tlg002.murray:22.500#χεῖράς τʼ αἰνύμεναι· τὸν δὲ γλυκὺς ἵμερος ᾕρει
urn:cts:greekLit:tlg0012.tlg002.murray:22.501#κλαυθμοῦ καὶ στοναχῆς, γίγνωσκε δʼ ἄρα φρεσὶ πάσας.
urn:cts:greekLit:tlg0012.tlg002.murray:23.1#γρηῢς δʼ εἰς ὑπερῷʼ ἀνεβήσετο καγχαλόωσα,
urn:cts:greekLit:tlg0012.tlg002.murray:23.2#δεσποίνῃ ἐρέουσα φίλον πόσιν ἔνδον ἐόντα·
urn:cts:greekLit:tlg0012.tlg002.murray:23.3#γούνατα δʼ ἐρρώσαντο, πόδες δʼ ὑπερικταίνοντο.
urn:cts:greekLit:tlg0012.tlg002.murray:23.4#στῆ δʼ ἄρʼ ὑπὲρ κεφαλῆς καί μιν πρὸς μῦθον ἔειπεν·
urn:cts:greekLit:tlg0012.tlg002.murray:23.5#ἔγρεο,  Πηνελόπεια, φίλον τέκος, ὄφρα ἴδηαι
urn:cts:greekLit:tlg0012.tlg002.murray:23.6#ὀφθαλμοῖσι τεοῖσι τά τʼ ἔλδεαι ἤματα πάντα.
urn:cts:greekLit:tlg0012.tlg002.murray:23.7#ἦλθʼ Ὀδυσεὺς καὶ οἶκον ἱκάνεται, ὀψέ περ ἐλθών.
urn:cts:greekLit:tlg0012.tlg002.murray:23.8#μνηστῆρας δʼ ἔκτεινεν ἀγήνορας, οἵ θʼ ἑὸν οἶκον
urn:cts:greekLit:tlg0012.tlg002.murray:23.9#κήδεσκον καὶ κτήματʼ ἔδον βιόωντό τε παῖδα.
urn:cts:greekLit:tlg0012.tlg002.murray:23.10#τὴν δʼ αὖτε προσέειπε περίφρων Πηνελόπεια·
urn:cts:greekLit:tlg0012.tlg002.murray:23.11#μαῖα φίλη, μάργην σε θεοὶ θέσαν, οἵ τε δύνανται
urn:cts:greekLit:tlg0012.tlg002.murray:23.12#ἄφρονα ποιῆσαι καὶ ἐπίφρονά περ μάλʼ ἐόντα,
urn:cts:greekLit:tlg0012.tlg002.murray:23.13#καί τε χαλιφρονέοντα σαοφροσύνης ἐπέβησαν·
urn:cts:greekLit:tlg0012.tlg002.murray:23.14#οἵ σέ περ ἔβλαψαν· πρὶν δὲ φρένας αἰσίμη ἦσθα.
urn:cts:greekLit:tlg0012.tlg002.murray:23.15#τίπτε με λωβεύεις πολυπενθέα θυμὸν ἔχουσαν
urn:cts:greekLit:tlg0012.tlg002.murray:23.16#ταῦτα παρὲξ ἐρέουσα καὶ ἐξ ὕπνου μʼ ἀνεγείρεις
urn:cts:greekLit:tlg0012.tlg002.murray:23.17#ἡδέος, ὅς μʼ ἐπέδησε φίλα βλέφαρʼ ἀμφικαλύψας;
urn:cts:greekLit:tlg0012.tlg002.murray:23.18#οὐ γάρ πω τοιόνδε κατέδραθον, ἐξ οὗ Ὀδυσσεὺς
urn:cts:greekLit:tlg0012.tlg002.murray:23.19#ᾤχετʼ ἐποψόμενος Κακοΐλιον οὐκ ὀνομαστήν.
urn:cts:greekLit:tlg0012.tlg002.murray:23.20#ἀλλʼ ἄγε νῦν κατάβηθι καὶ ἂψ ἔρχευ μέγαρόνδε.
urn:cts:greekLit:tlg0012.tlg002.murray:23.21#εἰ γάρ τίς μʼ ἄλλη γε γυναικῶν, αἵ μοι ἔασι,
urn:cts:greekLit:tlg0012.tlg002.murray:23.22#ταῦτʼ ἐλθοῦσʼ ἤγγειλε καὶ ἐξ ὕπνου ἀνέγειρεν,
urn:cts:greekLit:tlg0012.tlg002.murray:23.23#τῷ κε τάχα στυγερῶς μιν ἐγὼν ἀπέπεμψα νέεσθαι
urn:cts:greekLit:tlg0012.tlg002.murray:23.24#αὖτις ἔσω μέγαρον· σὲ δὲ τοῦτό γε γῆρας ὀνήσει.
urn:cts:greekLit:tlg0012.tlg002.murray:23.25#τὴν δʼ αὖτε προσέειπε φίλη τροφὸς Εὐρύκλεια·
urn:cts:greekLit:tlg0012.tlg002.murray:23.26#οὔ τί σε λωβεύω, τέκνον φίλον, ἀλλʼ ἔτυμόν τοι
urn:cts:greekLit:tlg0012.tlg002.murray:23.27#ἦλθʼ Ὀδυσεὺς καὶ οἶκον ἱκάνεται, ὡς ἀγορεύω,
urn:cts:greekLit:tlg0012.tlg002.murray:23.28#ὁ ξεῖνος, τὸν πάντες ἀτίμων ἐν μεγάροισι.
urn:cts:greekLit:tlg0012.tlg002.murray:23.29#Τηλέμαχος δʼ ἄρα μιν πάλαι ᾔδεεν ἔνδον ἐόντα,
urn:cts:greekLit:tlg0012.tlg002.murray:23.30#ἀλλὰ σαοφροσύνῃσι νοήματα πατρὸς ἔκευθεν,
urn:cts:greekLit:tlg0012.tlg002.murray:23.31#ὄφρʼ ἀνδρῶν τίσαιτο βίην ὑπερηνορεόντων.
urn:cts:greekLit:tlg0012.tlg002.murray:23.32#ὣς ἔφαθʼ, ἡ δʼ ἐχάρη καὶ ἀπὸ λέκτροιο θοροῦσα
urn:cts:greekLit:tlg0012.tlg002.murray:23.33#γρηῒ περιπλέχθη, βλεφάρων δʼ ἀπὸ δάκρυον ἧκεν·
urn:cts:greekLit:tlg0012.tlg002.murray:23.34#καί μιν φωνήσασʼ ἔπεα πτερόεντα προσηύδα·
urn:cts:greekLit:tlg0012.tlg002.murray:23.35#εἰ δʼ ἄγε δή μοι,  μαῖα φίλη, νημερτὲς ἐνίσπες,
urn:cts:greekLit:tlg0012.tlg002.murray:23.36#εἰ ἐτεὸν δὴ οἶκον ἱκάνεται, ὡς ἀγορεύεις,
urn:cts:greekLit:tlg0012.tlg002.murray:23.37#ὅππως δὴ μνηστῆρσιν ἀναιδέσι χεῖρας ἐφῆκε
urn:cts:greekLit:tlg0012.tlg002.murray:23.38#μοῦνος ἐών, οἱ δʼ αἰὲν ἀολλέες ἔνδον ἔμιμνον.
urn:cts:greekLit:tlg0012.tlg002.murray:23.39#τὴν δʼ αὖτε προσέειπε φίλη τροφὸς Εὐρύκλεια·
urn:cts:greekLit:tlg0012.tlg002.murray:23.40#οὐκ ἴδον,  οὐ πυθόμην, ἀλλὰ στόνον οἶον ἄκουσα
urn:cts:greekLit:tlg0012.tlg002.murray:23.41#κτεινομένων· ἡμεῖς δὲ μυχῷ θαλάμων εὐπήκτων
urn:cts:greekLit:tlg0012.tlg002.murray:23.42#ἥμεθʼ ἀτυζόμεναι, σανίδες δʼ ἔχον εὖ ἀραρυῖαι,
urn:cts:greekLit:tlg0012.tlg002.murray:23.43#πρίν γʼ ὅτε δή με σὸς υἱὸς ἀπὸ μεγάροιο κάλεσσε
urn:cts:greekLit:tlg0012.tlg002.murray:23.44#Τηλέμαχος· τὸν γάρ ῥα πατὴρ προέηκε καλέσσαι.
urn:cts:greekLit:tlg0012.tlg002.murray:23.45#εὗρον ἔπειτʼ Ὀδυσῆα μετὰ κταμένοισι νέκυσσιν
urn:cts:greekLit:tlg0012.tlg002.murray:23.46#ἑσταόθʼ· οἱ δέ μιν ἀμφί, κραταίπεδον οὖδας ἔχοντες,
urn:cts:greekLit:tlg0012.tlg002.murray:23.47#κείατʼ ἐπʼ ἀλλήλοισιν· ἰδοῦσά κε θυμὸν ἰάνθης.
urn:cts:greekLit:tlg0012.tlg002.murray:23.48#νῦν δʼ οἱ μὲν δὴ πάντες ἐπʼ αὐλείῃσι θύρῃσιν
urn:cts:greekLit:tlg0012.tlg002.murray:23.50#ἀθρόοι,  αὐτὰρ ὁ δῶμα θεειοῦται περικαλλές,
urn:cts:greekLit:tlg0012.tlg002.murray:23.51#πῦρ μέγα κηάμενος· σὲ δέ με προέηκε καλέσσαι.
urn:cts:greekLit:tlg0012.tlg002.murray:23.52#ἀλλʼ ἕπευ, ὄφρα σφῶϊν ἐϋφροσύνης ἐπιβῆτον
urn:cts:greekLit:tlg0012.tlg002.murray:23.53#ἀμφοτέρω φίλον ἦτορ, ἐπεὶ κακὰ πολλὰ πέποσθε.
urn:cts:greekLit:tlg0012.tlg002.murray:23.54#νῦν δʼ ἤδη τόδε μακρὸν ἐέλδωρ ἐκτετέλεσται·
urn:cts:greekLit:tlg0012.tlg002.murray:23.55#ἦλθε μὲν αὐτὸς ζωὸς ἐφέστιος,  εὗρε δὲ καὶ σὲ
urn:cts:greekLit:tlg0012.tlg002.murray:23.56#καὶ παῖδʼ ἐν μεγάροισι· κακῶς δʼ οἵ πέρ μιν ἔρεζον
urn:cts:greekLit:tlg0012.tlg002.murray:23.57#μνηστῆρες, τοὺς πάντας ἐτίσατο ᾧ ἐνὶ οἴκῳ.
urn:cts:greekLit:tlg0012.tlg002.murray:23.58#τὴν δʼ αὖτε προσέειπε περίφρων Πηνελόπεια·
urn:cts:greekLit:tlg0012.tlg002.murray:23.59#μαῖα φίλη, μή πω μέγʼ ἐπεύχεο καγχαλόωσα.
urn:cts:greekLit:tlg0012.tlg002.murray:23.60#οἶσθα γὰρ ὥς κʼ ἀσπαστὸς ἐνὶ μεγάροισι φανείη
urn:cts:greekLit:tlg0012.tlg002.murray:23.61#πᾶσι, μάλιστα δʼ ἐμοί τε καὶ υἱέϊ, τὸν τεκόμεσθα·
urn:cts:greekLit:tlg0012.tlg002.murray:23.62#ἀλλʼ οὐκ ἔσθʼ ὅδε μῦθος ἐτήτυμος, ὡς ἀγορεύεις,
urn:cts:greekLit:tlg0012.tlg002.murray:23.63#ἀλλά τις ἀθανάτων κτεῖνε μνηστῆρας ἀγαυούς,
urn:cts:greekLit:tlg0012.tlg002.murray:23.64#ὕβριν ἀγασσάμενος θυμαλγέα καὶ κακὰ ἔργα.
urn:cts:greekLit:tlg0012.tlg002.murray:23.65#οὔ τινα γὰρ τίεσκον ἐπιχθονίων ἀνθρώπων,
urn:cts:greekLit:tlg0012.tlg002.murray:23.66#οὐ κακὸν οὐδὲ μὲν ἐσθλόν, ὅτις σφέας εἰσαφίκοιτο·
urn:cts:greekLit:tlg0012.tlg002.murray:23.67#τῷ διʼ ἀτασθαλίας ἔπαθον κακόν· αὐτὰρ Ὀδυσσεὺς
urn:cts:greekLit:tlg0012.tlg002.murray:23.68#ὤλεσε τηλοῦ νόστον Ἀχαιΐδος, ὤλετο δʼ αὐτός.
urn:cts:greekLit:tlg0012.tlg002.murray:23.69#τὴν δʼ ἠμείβετʼ ἔπειτα φίλη τροφὸς Εὐρύκλεια·
urn:cts:greekLit:tlg0012.tlg002.murray:23.70#τέκνον ἐμόν,  ποῖόν σε ἔπος φύγεν ἕρκος ὀδόντων,
urn:cts:greekLit:tlg0012.tlg002.murray:23.71#ἣ πόσιν ἔνδον ἐόντα παρʼ ἐσχάρῃ οὔ ποτʼ ἔφησθα
urn:cts:greekLit:tlg0012.tlg002.murray:23.72#οἴκαδʼ ἐλεύσεσθαι· θυμὸς δέ τοι αἰὲν ἄπιστος.
urn:cts:greekLit:tlg0012.tlg002.murray:23.73#ἀλλʼ ἄγε τοι καὶ σῆμα ἀριφραδὲς ἄλλο τι εἴπω,
urn:cts:greekLit:tlg0012.tlg002.murray:23.74#οὐλήν, τήν ποτέ μιν σῦς ἤλασε λευκῷ ὀδόντι.
urn:cts:greekLit:tlg0012.tlg002.murray:23.75#τὴν ἀπονίζουσα φρασάμην,  ἔθελον δὲ σοὶ αὐτῇ
urn:cts:greekLit:tlg0012.tlg002.murray:23.76#εἰπέμεν· ἀλλά με κεῖνος ἑλὼν ἐπὶ μάστακα χερσὶν
urn:cts:greekLit:tlg0012.tlg002.murray:23.77#οὐκ ἔα εἰπέμεναι πολυϊδρείῃσι νόοιο.
urn:cts:greekLit:tlg0012.tlg002.murray:23.78#ἀλλʼ ἕπευ· αὐτὰρ ἐγὼν ἐμέθεν περιδώσομαι αὐτῆς,
urn:cts:greekLit:tlg0012.tlg002.murray:23.79#αἴ κέν σʼ ἐξαπάφω, κτεῖναί μʼ οἰκτίστῳ ὀλέθρῳ.
urn:cts:greekLit:tlg0012.tlg002.murray:23.80#τὴν δʼ ἠμείβετʼ ἔπειτα περίφρων Πηνελόπεια·
urn:cts:greekLit:tlg0012.tlg002.murray:23.81#μαῖα φίλη, χαλεπόν σε θεῶν αἰειγενετάων
urn:cts:greekLit:tlg0012.tlg002.murray:23.82#δήνεα εἴρυσθαι, μὰλα περ πολύϊδριν ἐοῦσαν.
urn:cts:greekLit:tlg0012.tlg002.murray:23.83#ἀλλʼ ἔμπης ἴομεν μετὰ παῖδʼ ἐμόν, ὄφρα ἴδωμαι
urn:cts:greekLit:tlg0012.tlg002.murray:23.84#ἄνδρας μνηστῆρας τεθνηότας, ἠδʼ ὃς ἔπεφνεν.
urn:cts:greekLit:tlg0012.tlg002.murray:23.85#ὣς φαμένη κατέβαινʼ ὑπερώϊα· πολλὰ δέ οἱ κῆρ
urn:cts:greekLit:tlg0012.tlg002.murray:23.86#ὥρμαινʼ, ἢ ἀπάνευθε φίλον πόσιν ἐξερεείνοι,
urn:cts:greekLit:tlg0012.tlg002.murray:23.87#ἦ παρστᾶσα κύσειε κάρη καὶ χεῖρε λαβοῦσα.
urn:cts:greekLit:tlg0012.tlg002.murray:23.88#ἡ δʼ ἐπεὶ εἰσῆλθεν καὶ ὑπέρβη λάϊνον οὐδόν,
urn:cts:greekLit:tlg0012.tlg002.murray:23.89#ἕζετʼ ἔπειτʼ Ὀδυσῆος ἐναντίη, ἐν πυρὸς αὐγῇ,
urn:cts:greekLit:tlg0012.tlg002.murray:23.90#τοίχου τοῦ ἑτέρου· ὁ δʼ ἄρα πρὸς κίονα μακρὴν
urn:cts:greekLit:tlg0012.tlg002.murray:23.91#ἧστο κάτω ὁρόων, ποτιδέγμενος εἴ τί μιν εἴποι
urn:cts:greekLit:tlg0012.tlg002.murray:23.92#ἰφθίμη παράκοιτις, ἐπεὶ ἴδεν ὀφθαλμοῖσιν.
urn:cts:greekLit:tlg0012.tlg002.murray:23.93#ἡ δʼ ἄνεω δὴν ἧστο, τάφος δέ οἱ ἦτορ ἵκανεν·
urn:cts:greekLit:tlg0012.tlg002.murray:23.94#ὄψει δʼ ἄλλοτε μέν μιν ἐνωπαδίως ἐσίδεσκεν,
urn:cts:greekLit:tlg0012.tlg002.murray:23.95#ἄλλοτε δʼ ἀγνώσασκε κακὰ χροῒ εἵματʼ ἔχοντα.
urn:cts:greekLit:tlg0012.tlg002.murray:23.96#Τηλέμαχος δʼ ἐνένιπεν ἔπος τʼ ἔφατʼ ἔκ τʼ ὀνόμαξε·
urn:cts:greekLit:tlg0012.tlg002.murray:23.97#μῆτερ ἐμή, δύσμητερ, ἀπηνέα θυμὸν ἔχουσα,
urn:cts:greekLit:tlg0012.tlg002.murray:23.98#τίφθʼ οὕτω πατρὸς νοσφίζεαι, οὐδὲ παρʼ αὐτὸν
urn:cts:greekLit:tlg0012.tlg002.murray:23.99#ἑζομένη μύθοισιν ἀνείρεαι οὐδὲ μεταλλᾷς;
urn:cts:greekLit:tlg0012.tlg002.murray:23.100#οὐ μέν κʼ ἄλλη γʼ ὧδε γυνὴ τετληότι θυμῷ
urn:cts:greekLit:tlg0012.tlg002.murray:23.101#ἀνδρὸς ἀφεσταίη, ὅς οἱ κακὰ πολλὰ μογήσας
urn:cts:greekLit:tlg0012.tlg002.murray:23.102#ἔλθοι ἐεικοστῷ ἔτεϊ ἐς πατρίδα γαῖαν·
urn:cts:greekLit:tlg0012.tlg002.murray:23.103#σοὶ δʼ αἰεὶ κραδίη στερεωτέρη ἐστὶ λίθοιο.
urn:cts:greekLit:tlg0012.tlg002.murray:23.104#τὸν δʼ αὖτε προσέειπε περίφρων Πηνελόπεια·
urn:cts:greekLit:tlg0012.tlg002.murray:23.105#τέκνον ἐμόν,  θυμός μοι ἐνὶ στήθεσσι τέθηπεν,
urn:cts:greekLit:tlg0012.tlg002.murray:23.106#οὐδέ τι προσφάσθαι δύναμαι ἔπος οὐδʼ ἐρέεσθαι
urn:cts:greekLit:tlg0012.tlg002.murray:23.107#οὐδʼ εἰς ὦπα ἰδέσθαι ἐναντίον. εἰ δʼ ἐτεὸν δὴ
urn:cts:greekLit:tlg0012.tlg002.murray:23.108#ἔστʼ Ὀδυσεὺς καὶ οἶκον ἱκάνεται, ἦ μάλα νῶϊ
urn:cts:greekLit:tlg0012.tlg002.murray:23.109#γνωσόμεθʼ ἀλλήλων καὶ λώϊον· ἔστι γὰρ ἡμῖν
urn:cts:greekLit:tlg0012.tlg002.murray:23.110#σήμαθʼ,  ἃ δὴ καὶ νῶϊ κεκρυμμένα ἴδμεν ἀπʼ ἄλλων.
urn:cts:greekLit:tlg0012.tlg002.murray:23.111#ὣς φάτο, μείδησεν δὲ πολύτλας δῖος Ὀδυσσεύς,
urn:cts:greekLit:tlg0012.tlg002.murray:23.112#αἶψα δὲ Τηλέμαχον ἔπεα πτερόεντα προσηύδα·
urn:cts:greekLit:tlg0012.tlg002.murray:23.113#Τηλέμαχʼ, ἦ τοι μητέρʼ ἐνὶ μεγάροισιν ἔασον
urn:cts:greekLit:tlg0012.tlg002.murray:23.114#πειράζειν ἐμέθεν· τάχα δὲ φράσεται καὶ ἄρειον.
urn:cts:greekLit:tlg0012.tlg002.murray:23.115#νῦν δʼ ὅττι ῥυπόω,  κακὰ δὲ χροῒ εἵματα εἷμαι,
urn:cts:greekLit:tlg0012.tlg002.murray:23.116#τοὔνεκʼ ἀτιμάζει με καὶ οὔ πω φησὶ τὸν εἶναι.
urn:cts:greekLit:tlg0012.tlg002.murray:23.117#ἡμεῖς δὲ φραζώμεθʼ ὅπως ὄχʼ ἄριστα γένηται.
urn:cts:greekLit:tlg0012.tlg002.murray:23.118#καὶ γάρ τίς θʼ ἕνα φῶτα κατακτείνας ἐνὶ δήμῳ,
urn:cts:greekLit:tlg0012.tlg002.murray:23.119#ᾧ μὴ πολλοὶ ἔωσιν ἀοσσητῆρες ὀπίσσω,
urn:cts:greekLit:tlg0012.tlg002.murray:23.120#φεύγει πηούς τε προλιπὼν καὶ πατρίδα γαῖαν·
urn:cts:greekLit:tlg0012.tlg002.murray:23.121#ἡμεῖς δʼ ἕρμα πόληος ἀπέκταμεν, οἳ μέγʼ ἄριστοι
urn:cts:greekLit:tlg0012.tlg002.murray:23.122#κούρων εἰν Ἰθάκῃ· τὰ δέ σε φράζεσθαι ἄνωγα.
urn:cts:greekLit:tlg0012.tlg002.murray:23.123#τὸν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:23.124#αὐτὸς ταῦτά γε λεῦσσε, πάτερ φίλε· σὴν γὰρ ἀρίστην
urn:cts:greekLit:tlg0012.tlg002.murray:23.125#μῆτιν ἐπʼ ἀνθρώπους φάσʼ ἔμμεναι,  οὐδέ κέ τίς τοι
urn:cts:greekLit:tlg0012.tlg002.murray:23.126#ἄλλος ἀνὴρ ἐρίσειε καταθνητῶν ἀνθρώπων.
urn:cts:greekLit:tlg0012.tlg002.murray:23.127#ἡμεῖς δʼ ἐμμεμαῶτες ἅμʼ ἑψόμεθʼ, οὐδέ τί φημι
urn:cts:greekLit:tlg0012.tlg002.murray:23.128#ἀλκῆς δευήσεσθαι, ὅση δύναμίς γε πάρεστιν.
urn:cts:greekLit:tlg0012.tlg002.murray:23.129#τὸν δʼ ἀπαμειβόμενος προσέφη πολύμητις Ὀδυσσεύς
urn:cts:greekLit:tlg0012.tlg002.murray:23.130#τοιγὰρ ἐγὼν ἐρέω ὥς μοι δοκεῖ εἶναι ἄριστα.
urn:cts:greekLit:tlg0012.tlg002.murray:23.131#πρῶτα μὲν ἂρ λούσασθε καὶ ἀμφιέσασθε χιτῶνας,
urn:cts:greekLit:tlg0012.tlg002.murray:23.132#δμῳὰς δʼ ἐν μεγάροισιν ἀνώγετε εἵμαθʼ ἑλέσθαι·
urn:cts:greekLit:tlg0012.tlg002.murray:23.133#αὐτὰρ θεῖος ἀοιδὸς ἔχων φόρμιγγα λίγειαν
urn:cts:greekLit:tlg0012.tlg002.murray:23.134#ἡμῖν ἡγείσθω φιλοπαίγμονος ὀρχηθμοῖο,
urn:cts:greekLit:tlg0012.tlg002.murray:23.135#ὥς κέν τις φαίη γάμον ἔμμεναι ἐκτὸς ἀκούων,
urn:cts:greekLit:tlg0012.tlg002.murray:23.136#ἢ ἀνʼ ὁδὸν στείχων, ἢ οἳ περιναιετάουσι·
urn:cts:greekLit:tlg0012.tlg002.murray:23.137#μὴ πρόσθε κλέος εὐρὺ φόνου κατὰ ἄστυ γένηται
urn:cts:greekLit:tlg0012.tlg002.murray:23.138#ἀνδρῶν μνηστήρων, πρίν γʼ ἡμέας ἐλθέμεν ἔξω
urn:cts:greekLit:tlg0012.tlg002.murray:23.139#ἀγρὸν ἐς ἡμέτερον πολυδένδρεον· ἔνθα δʼ ἔπειτα
urn:cts:greekLit:tlg0012.tlg002.murray:23.140#φρασσόμεθʼ ὅττι κε κέρδος Ὀλύμπιος ἐγγυαλίξῃ.
urn:cts:greekLit:tlg0012.tlg002.murray:23.141#ὣς ἔφαθʼ, οἱ δʼ ἄρα τοῦ μάλα μὲν κλύον ἠδʼ ἐπίθοντο
urn:cts:greekLit:tlg0012.tlg002.murray:23.142#πρῶτα μὲν οὖν λούσαντο καὶ ἀμφιέσαντο χιτῶνας,
urn:cts:greekLit:tlg0012.tlg002.murray:23.143#ὅπλισθεν δὲ γυναῖκες· ὁ δʼ εἵλετο θεῖος ἀοιδὸς
urn:cts:greekLit:tlg0012.tlg002.murray:23.144#φόρμιγγα γλαφυρήν, ἐν δέ σφισιν ἵμερον ὦρσε
urn:cts:greekLit:tlg0012.tlg002.murray:23.145#μολπῆς τε γλυκερῆς καὶ ἀμύμονος ὀρχηθμοῖο.
urn:cts:greekLit:tlg0012.tlg002.murray:23.146#τοῖσιν δὲ μέγα δῶμα περιστεναχίζετο ποσσὶν
urn:cts:greekLit:tlg0012.tlg002.murray:23.147#ἀνδρῶν παιζόντων καλλιζώνων τε γυναικῶν.
urn:cts:greekLit:tlg0012.tlg002.murray:23.148#ὧδε δέ τις εἴπεσκε δόμων ἔκτοσθεν ἀκούων·
urn:cts:greekLit:tlg0012.tlg002.murray:23.149#ἦ μάλα δή τις ἔγημε πολυμνήστην βασίλειαν·
urn:cts:greekLit:tlg0012.tlg002.murray:23.150#σχετλίη,  οὐδʼ ἔτλη πόσιος οὗ κουριδίοιο
urn:cts:greekLit:tlg0012.tlg002.murray:23.151#εἴρυσθαι μέγα δῶμα διαμπερές, ἧος ἵκοιτο.
urn:cts:greekLit:tlg0012.tlg002.murray:23.152#ὣς ἄρα τις εἴπεσκε, τὰ δʼ οὐκ ἴσαν ὡς ἐτέτυκτο.
urn:cts:greekLit:tlg0012.tlg002.murray:23.153#αὐτὰρ Ὀδυσσῆα μεγαλήτορα ᾧ ἐνὶ οἴκῳ
urn:cts:greekLit:tlg0012.tlg002.murray:23.154#Εὐρυνόμη ταμίη λοῦσεν καὶ χρῖσεν ἐλαίῳ,
urn:cts:greekLit:tlg0012.tlg002.murray:23.155#ἀμφὶ δέ μιν φᾶρος καλὸν βάλεν ἠδὲ χιτῶνα·
urn:cts:greekLit:tlg0012.tlg002.murray:23.156#αὐτὰρ κὰκ κεφαλῆς κάλλος πολὺ χεῦεν Ἀθήνη
urn:cts:greekLit:tlg0012.tlg002.murray:23.157#μείζονά τʼ εἰσιδέειν καὶ πάσσονα· κὰδ δὲ κάρητος
urn:cts:greekLit:tlg0012.tlg002.murray:23.158#οὔλας ἧκε κόμας, ὑακινθίνῳ ἄνθει ὁμοίας.
urn:cts:greekLit:tlg0012.tlg002.murray:23.159#ὡς δʼ ὅτε τις χρυσὸν περιχεύεται ἀργύρῳ ἀνὴρ
urn:cts:greekLit:tlg0012.tlg002.murray:23.160#ἴδρις,  ὃν Ἥφαιστος δέδαεν καὶ Παλλὰς Ἀθήνη
urn:cts:greekLit:tlg0012.tlg002.murray:23.161#τέχνην παντοίην, χαρίεντα δὲ ἔργα τελείει·
urn:cts:greekLit:tlg0012.tlg002.murray:23.162#ὣς μὲν τῷ περίχευε χάριν κεφαλῇ τε καὶ ὤμοις.
urn:cts:greekLit:tlg0012.tlg002.murray:23.163#ἐκ δʼ ἀσαμίνθου βῆ δέμας ἀθανάτοισιν ὁμοῖος·
urn:cts:greekLit:tlg0012.tlg002.murray:23.164#ἂψ δʼ αὖτις κατʼ ἄρʼ ἕζετʼ ἐπὶ θρόνου ἔνθεν ἀνέστη,
urn:cts:greekLit:tlg0012.tlg002.murray:23.165#ἀντίον ἧς ἀλόχου,  καί μιν πρὸς μῦθον ἔειπε·
urn:cts:greekLit:tlg0012.tlg002.murray:23.166#δαιμονίη, περί σοί γε γυναικῶν θηλυτεράων
urn:cts:greekLit:tlg0012.tlg002.murray:23.167#κῆρ ἀτέραμνον ἔθηκαν Ὀλύμπια δώματʼ ἔχοντες·
urn:cts:greekLit:tlg0012.tlg002.murray:23.168#οὐ μέν κʼ ἄλλη γʼ ὧδε γυνὴ τετληότι θυμῷ
urn:cts:greekLit:tlg0012.tlg002.murray:23.169#ἀνδρὸς ἀφεσταίη, ὅς οἱ κακὰ πολλὰ μογήσας
urn:cts:greekLit:tlg0012.tlg002.murray:23.170#ἔλθοι ἐεικοστῷ ἔτεϊ ἐς πατρίδα γαῖαν.
urn:cts:greekLit:tlg0012.tlg002.murray:23.171#ἀλλʼ ἄγε μοι, μαῖα, στόρεσον λέχος, ὄφρα καὶ αὐτὸς
urn:cts:greekLit:tlg0012.tlg002.murray:23.172#λέξομαι· ἦ γὰρ τῇ γε σιδήρεον ἐν φρεσὶ ἦτορ.
urn:cts:greekLit:tlg0012.tlg002.murray:23.173#τὸν δʼ αὖτε προσέειπε περίφρων Πηνελόπεια·
urn:cts:greekLit:tlg0012.tlg002.murray:23.174#δαιμόνιʼ, οὔτʼ ἄρ τι μεγαλίζομαι οὔτʼ ἀθερίζω
urn:cts:greekLit:tlg0012.tlg002.murray:23.175#οὔτε λίην ἄγαμαι,  μάλα δʼ εὖ οἶδʼ οἷος ἔησθα
urn:cts:greekLit:tlg0012.tlg002.murray:23.176#ἐξ Ἰθάκης ἐπὶ νηὸς ἰὼν δολιχηρέτμοιο.
urn:cts:greekLit:tlg0012.tlg002.murray:23.177#ἀλλʼ ἄγε οἱ στόρεσον πυκινὸν λέχος, Εὐρύκλεια,
urn:cts:greekLit:tlg0012.tlg002.murray:23.178#ἐκτὸς ἐϋσταθέος θαλάμου, τόν ῥʼ αὐτὸς ἐποίει·
urn:cts:greekLit:tlg0012.tlg002.murray:23.179#ἔνθα οἱ ἐκθεῖσαι πυκινὸν λέχος ἐμβάλετʼ εὐνήν,
urn:cts:greekLit:tlg0012.tlg002.murray:23.180#κώεα καὶ χλαίνας καὶ ῥήγεα σιγαλόεντα.
urn:cts:greekLit:tlg0012.tlg002.murray:23.181#ὣς ἄρʼ ἔφη πόσιος πειρωμένη· αὐτὰρ Ὀδυσσεὺς
urn:cts:greekLit:tlg0012.tlg002.murray:23.182#ὀχθήσας ἄλοχον προσεφώνεε κεδνὰ ἰδυῖαν·
urn:cts:greekLit:tlg0012.tlg002.murray:23.183#ὦ γύναι, ἦ μάλα τοῦτο ἔπος θυμαλγὲς ἔειπες·
urn:cts:greekLit:tlg0012.tlg002.murray:23.184#τίς δέ μοι ἄλλοσε θῆκε λέχος; χαλεπὸν δέ κεν εἴη
urn:cts:greekLit:tlg0012.tlg002.murray:23.185#καὶ μάλʼ ἐπισταμένῳ,  ὅτε μὴ θεὸς αὐτὸς ἐπελθὼν
urn:cts:greekLit:tlg0012.tlg002.murray:23.186#ῥηϊδίως ἐθέλων θείη ἄλλῃ ἐνὶ χώρῃ.
urn:cts:greekLit:tlg0012.tlg002.murray:23.187#ἀνδρῶν δʼ οὔ κέν τις ζωὸς βροτός, οὐδὲ μάλʼ ἡβῶν,
urn:cts:greekLit:tlg0012.tlg002.murray:23.188#ῥεῖα μετοχλίσσειεν, ἐπεὶ μέγα σῆμα τέτυκται
urn:cts:greekLit:tlg0012.tlg002.murray:23.189#ἐν λέχει ἀσκητῷ· τὸ δʼ ἐγὼ κάμον οὐδέ τις ἄλλος.
urn:cts:greekLit:tlg0012.tlg002.murray:23.190#θάμνος ἔφυ τανύφυλλος ἐλαίης ἕρκεος ἐντός,
urn:cts:greekLit:tlg0012.tlg002.murray:23.191#ἀκμηνὸς θαλέθων· πάχετος δʼ ἦν ἠΰτε κίων.
urn:cts:greekLit:tlg0012.tlg002.murray:23.192#τῷ δʼ ἐγὼ ἀμφιβαλὼν θάλαμον δέμον, ὄφρʼ ἐτέλεσσα,
urn:cts:greekLit:tlg0012.tlg002.murray:23.193#πυκνῇσιν λιθάδεσσι, καὶ εὖ καθύπερθεν ἔρεψα,
urn:cts:greekLit:tlg0012.tlg002.murray:23.194#κολλητὰς δʼ ἐπέθηκα θύρας, πυκινῶς ἀραρυίας.
urn:cts:greekLit:tlg0012.tlg002.murray:23.195#καὶ τότʼ ἔπειτʼ ἀπέκοψα κόμην τανυφύλλου ἐλαίης,
urn:cts:greekLit:tlg0012.tlg002.murray:23.196#κορμὸν δʼ ἐκ ῥίζης προταμὼν ἀμφέξεσα χαλκῷ
urn:cts:greekLit:tlg0012.tlg002.murray:23.197#εὖ καὶ ἐπισταμένως, καὶ ἐπὶ στάθμην ἴθυνα,
urn:cts:greekLit:tlg0012.tlg002.murray:23.198#ἑρμῖνʼ ἀσκήσας, τέτρηνα δὲ πάντα τερέτρῳ.
urn:cts:greekLit:tlg0012.tlg002.murray:23.199#ἐκ δὲ τοῦ ἀρχόμενος λέχος ἔξεον, ὄφρʼ ἐτέλεσσα,
urn:cts:greekLit:tlg0012.tlg002.murray:23.200#δαιδάλλων χρυσῷ τε καὶ ἀργύρῳ ἠδʼ ἐλέφαντι·
urn:cts:greekLit:tlg0012.tlg002.murray:23.201#ἐκ δʼ ἐτάνυσσα ἱμάντα βοὸς φοίνικι φαεινόν.
urn:cts:greekLit:tlg0012.tlg002.murray:23.202#οὕτω τοι τόδε σῆμα πιφαύσκομαι· οὐδέ τι οἶδα,
urn:cts:greekLit:tlg0012.tlg002.murray:23.203#ἤ μοι ἔτʼ ἔμπεδόν ἐστι, γύναι, λέχος, ἦέ τις ἤδη
urn:cts:greekLit:tlg0012.tlg002.murray:23.204#ἀνδρῶν ἄλλοσε θῆκε,  ταμὼν ὕπο πυθμένʼ ἐλαίης.
urn:cts:greekLit:tlg0012.tlg002.murray:23.205#ὣς φάτο, τῆς δʼ αὐτοῦ λύτο γούνατα καὶ φίλον ἦτορ,
urn:cts:greekLit:tlg0012.tlg002.murray:23.206#σήματʼ ἀναγνούσῃ τά οἱ ἔμπεδα πέφραδʼ Ὀδυσσεύς·
urn:cts:greekLit:tlg0012.tlg002.murray:23.207#δακρύσασα δʼ ἔπειτʼ ἰθὺς δράμεν, ἀμφὶ δὲ χεῖρας
urn:cts:greekLit:tlg0012.tlg002.murray:23.208#δειρῇ βάλλʼ Ὀδυσῆϊ, κάρη δʼ ἔκυσʼ ἠδὲ προσηύδα·
urn:cts:greekLit:tlg0012.tlg002.murray:23.209#μή μοι, Ὀδυσσεῦ, σκύζευ, ἐπεὶ τά περ ἄλλα μάλιστα
urn:cts:greekLit:tlg0012.tlg002.murray:23.210#ἀνθρώπων πέπνυσο· θεοὶ δʼ ὤπαζον ὀϊζύν,
urn:cts:greekLit:tlg0012.tlg002.murray:23.211#οἳ νῶϊν ἀγάσαντο παρʼ ἀλλήλοισι μένοντε
urn:cts:greekLit:tlg0012.tlg002.murray:23.212#ἥβης ταρπῆναι καὶ γήραος οὐδὸν ἱκέσθαι.
urn:cts:greekLit:tlg0012.tlg002.murray:23.213#αὐτὰρ μὴ νῦν μοι τόδε χώεο μηδὲ νεμέσσα,
urn:cts:greekLit:tlg0012.tlg002.murray:23.214#οὕνεκά σʼ οὐ τὸ πρῶτον, ἐπεὶ ἴδον, ὧδʼ ἀγάπησα.
urn:cts:greekLit:tlg0012.tlg002.murray:23.215#αἰεὶ γάρ μοι θυμὸς ἐνὶ στήθεσσι φίλοισιν
urn:cts:greekLit:tlg0012.tlg002.murray:23.216#ἐρρίγει μή τίς με βροτῶν ἀπάφοιτο ἔπεσσιν
urn:cts:greekLit:tlg0012.tlg002.murray:23.217#ἐλθών· πολλοὶ γὰρ κακὰ κέρδεα βουλεύουσιν.
urn:cts:greekLit:tlg0012.tlg002.murray:23.218#οὐδέ κεν Ἀργείη Ἑλένη, Διὸς ἐκγεγαυῖα,
urn:cts:greekLit:tlg0012.tlg002.murray:23.219#ἀνδρὶ παρʼ ἀλλοδαπῷ ἐμίγη φιλότητι καὶ εὐνῇ,
urn:cts:greekLit:tlg0012.tlg002.murray:23.220#εἰ ᾔδη ὅ μιν αὖτις ἀρήϊοι υἷες Ἀχαιῶν
urn:cts:greekLit:tlg0012.tlg002.murray:23.221#ἀξέμεναι οἶκόνδε φίλην ἐς πατρίδʼ ἔμελλον.
urn:cts:greekLit:tlg0012.tlg002.murray:23.222#τὴν δʼ ἦ τοι ῥέξαι θεὸς ὤρορεν ἔργον ἀεικές·
urn:cts:greekLit:tlg0012.tlg002.murray:23.223#τὴν δʼ ἄτην οὐ πρόσθεν ἑῷ ἐγκάτθετο θυμῷ
urn:cts:greekLit:tlg0012.tlg002.murray:23.224#λυγρήν, ἐξ ἧς πρῶτα καὶ ἡμέας ἵκετο πένθος.
urn:cts:greekLit:tlg0012.tlg002.murray:23.225#νῦν δʼ,  ἐπεὶ ἤδη σήματʼ ἀριφραδέα κατέλεξας
urn:cts:greekLit:tlg0012.tlg002.murray:23.226#εὐνῆς ἡμετέρης, ἣν οὐ βροτὸς ἄλλος ὀπώπει,
urn:cts:greekLit:tlg0012.tlg002.murray:23.227#ἀλλʼ οἶοι σύ τʼ ἐγώ τε καὶ ἀμφίπολος μία μούνη,
urn:cts:greekLit:tlg0012.tlg002.murray:23.228#Ἀκτορίς, ἥν μοι δῶκε πατὴρ ἔτι δεῦρο κιούσῃ,
urn:cts:greekLit:tlg0012.tlg002.murray:23.229#ἣ νῶϊν εἴρυτο θύρας πυκινοῦ θαλάμοιο,
urn:cts:greekLit:tlg0012.tlg002.murray:23.230#πείθεις δή μευ θυμόν,  ἀπηνέα περ μάλʼ ἐόντα.
urn:cts:greekLit:tlg0012.tlg002.murray:23.231#ὣς φάτο, τῷ δʼ ἔτι μᾶλλον ὑφʼ ἵμερον ὦρσε γόοιο·
urn:cts:greekLit:tlg0012.tlg002.murray:23.232#κλαῖε δʼ ἔχων ἄλοχον θυμαρέα, κεδνὰ ἰδυῖαν.
urn:cts:greekLit:tlg0012.tlg002.murray:23.233#ὡς δʼ ὅτʼ ἂν ἀσπάσιος γῆ νηχομένοισι φανήῃ,
urn:cts:greekLit:tlg0012.tlg002.murray:23.234#ὧν τε Ποσειδάων εὐεργέα νῆʼ ἐνὶ πόντῳ
urn:cts:greekLit:tlg0012.tlg002.murray:23.235#ῥαίσῃ,  ἐπειγομένην ἀνέμῳ καὶ κύματι πηγῷ·
urn:cts:greekLit:tlg0012.tlg002.murray:23.236#παῦροι δʼ ἐξέφυγον πολιῆς ἁλὸς ἤπειρόνδε
urn:cts:greekLit:tlg0012.tlg002.murray:23.237#νηχόμενοι, πολλὴ δὲ περὶ χροῒ τέτροφεν ἅλμη,
urn:cts:greekLit:tlg0012.tlg002.murray:23.238#ἀσπάσιοι δʼ ἐπέβαν γαίης, κακότητα φυγόντες·
urn:cts:greekLit:tlg0012.tlg002.murray:23.239#ὣς ἄρα τῇ ἀσπαστὸς ἔην πόσις εἰσοροώσῃ,
urn:cts:greekLit:tlg0012.tlg002.murray:23.240#δειρῆς δʼ οὔ πω πάμπαν ἀφίετο πήχεε λευκώ.
urn:cts:greekLit:tlg0012.tlg002.murray:23.241#καί νύ κʼ ὀδυρομένοισι φάνη ῥοδοδάκτυλος Ἠώς,
urn:cts:greekLit:tlg0012.tlg002.murray:23.242#εἰ μὴ ἄρʼ ἄλλʼ ἐνόησε θεὰ γλαυκῶπις Ἀθήνη.
urn:cts:greekLit:tlg0012.tlg002.murray:23.243#νύκτα μὲν ἐν περάτῃ δολιχὴν σχέθεν, Ἠῶ δʼ αὖτε
urn:cts:greekLit:tlg0012.tlg002.murray:23.244#ῥύσατʼ ἐπʼ Ὠκεανῷ χρυσόθρονον, οὐδʼ ἔα ἵππους
urn:cts:greekLit:tlg0012.tlg002.murray:23.245#ζεύγνυσθʼ ὠκύποδας,  φάος ἀνθρώποισι φέροντας,
urn:cts:greekLit:tlg0012.tlg002.murray:23.246#Λάμπον καὶ Φαέθονθʼ, οἵ τʼ Ἠῶ πῶλοι ἄγουσι.
urn:cts:greekLit:tlg0012.tlg002.murray:23.247#καὶ τότʼ ἄρʼ ἣν ἄλοχον προσέφη πολύμητις Ὀδυσσεύς
urn:cts:greekLit:tlg0012.tlg002.murray:23.248#ὦ γύναι, οὐ γάρ πω πάντων ἐπὶ πείρατʼ ἀέθλων
urn:cts:greekLit:tlg0012.tlg002.murray:23.249#ἤλθομεν, ἀλλʼ ἔτʼ ὄπισθεν ἀμέτρητος πόνος ἔσται,
urn:cts:greekLit:tlg0012.tlg002.murray:23.250#πολλὸς καὶ χαλεπός,  τὸν ἐμὲ χρὴ πάντα τελέσσαι.
urn:cts:greekLit:tlg0012.tlg002.murray:23.251#ὣς γάρ μοι ψυχὴ μαντεύσατο Τειρεσίαο
urn:cts:greekLit:tlg0012.tlg002.murray:23.252#ἤματι τῷ ὅτε δὴ κατέβην δόμον Ἄϊδος εἴσω,
urn:cts:greekLit:tlg0012.tlg002.murray:23.253#νόστον ἑταίροισιν διζήμενος ἠδʼ ἐμοὶ αὐτῷ.
urn:cts:greekLit:tlg0012.tlg002.murray:23.254#ἀλλʼ ἔρχευ, λέκτρονδʼ ἴομεν, γύναι, ὄφρα καὶ ἤδη
urn:cts:greekLit:tlg0012.tlg002.murray:23.255#ὕπνῳ ὕπο γλυκερῷ ταρπώμεθα κοιμηθέντε.
urn:cts:greekLit:tlg0012.tlg002.murray:23.256#τὸν δʼ αὖτε προσέειπε περίφρων Πηνελόπεια·
urn:cts:greekLit:tlg0012.tlg002.murray:23.257#εὐνὴ μὲν δή σοί γε τότʼ ἔσσεται ὁππότε θυμῷ
urn:cts:greekLit:tlg0012.tlg002.murray:23.258#σῷ ἐθέλῃς, ἐπεὶ ἄρ σε θεοὶ ποίησαν ἱκέσθαι
urn:cts:greekLit:tlg0012.tlg002.murray:23.259#οἶκον ἐϋκτίμενον καὶ σὴν ἐς πατρίδα γαῖαν·
urn:cts:greekLit:tlg0012.tlg002.murray:23.260#ἀλλʼ ἐπεὶ ἐφράσθης καί τοι θεὸς ἔμβαλε θυμῷ,
urn:cts:greekLit:tlg0012.tlg002.murray:23.261#εἴπʼ ἄγε μοι τὸν ἄεθλον, ἐπεὶ καὶ ὄπισθεν, ὀΐω,
urn:cts:greekLit:tlg0012.tlg002.murray:23.262#πεύσομαι, αὐτίκα δʼ ἐστὶ δαήμεναι οὔ τι χέρειον.
urn:cts:greekLit:tlg0012.tlg002.murray:23.263#τὴν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:23.264#δαιμονίη, τί τʼ ἄρʼ αὖ με μάλʼ ὀτρύνουσα κελεύεις
urn:cts:greekLit:tlg0012.tlg002.murray:23.265#εἰπέμεν;  αὐτὰρ ἐγὼ μυθήσομαι οὐδʼ ἐπικεύσω.
urn:cts:greekLit:tlg0012.tlg002.murray:23.266#οὐ μέν τοι θυμὸς κεχαρήσεται· οὐδὲ γὰρ αὐτὸς
urn:cts:greekLit:tlg0012.tlg002.murray:23.267#χαίρω, ἐπεὶ μάλα πολλὰ βροτῶν ἐπὶ ἄστεʼ ἄνωγεν
urn:cts:greekLit:tlg0012.tlg002.murray:23.268#ἐλθεῖν, ἐν χείρεσσιν ἔχοντʼ εὐῆρες ἐρετμόν,
urn:cts:greekLit:tlg0012.tlg002.murray:23.269#εἰς ὅ κε τοὺς ἀφίκωμαι οἳ οὐκ ἴσασι θάλασσαν
urn:cts:greekLit:tlg0012.tlg002.murray:23.270#ἀνέρες,  οὐδέ θʼ ἅλεσσι μεμιγμένον εἶδαρ ἔδουσιν·
urn:cts:greekLit:tlg0012.tlg002.murray:23.271#οὐδʼ ἄρα τοί γʼ ἴσασι νέας φοινικοπαρῄους,
urn:cts:greekLit:tlg0012.tlg002.murray:23.272#οὐδʼ εὐήρεʼ ἐρετμά, τά τε πτερὰ νηυσὶ πέλονται.
urn:cts:greekLit:tlg0012.tlg002.murray:23.273#σῆμα δέ μοι τόδʼ ἔειπεν ἀριφραδές, οὐδέ σε κεύσω·
urn:cts:greekLit:tlg0012.tlg002.murray:23.274#ὁππότε κεν δή μοι ξυμβλήμενος ἄλλος ὁδίτης
urn:cts:greekLit:tlg0012.tlg002.murray:23.275#φήῃ ἀθηρηλοιγὸν ἔχειν ἀνὰ φαιδίμῳ ὤμῳ,
urn:cts:greekLit:tlg0012.tlg002.murray:23.276#καὶ τότε μʼ ἐν γαίῃ πήξαντʼ ἐκέλευεν ἐρετμόν,
urn:cts:greekLit:tlg0012.tlg002.murray:23.277#ἔρξανθʼ ἱερὰ καλὰ Ποσειδάωνι ἄνακτι,
urn:cts:greekLit:tlg0012.tlg002.murray:23.278#ἀρνειὸν ταῦρόν τε συῶν τʼ ἐπιβήτορα κάπρον,
urn:cts:greekLit:tlg0012.tlg002.murray:23.279#οἴκαδʼ ἀποστείχειν, ἔρδειν θʼ ἱερὰς ἑκατόμβας
urn:cts:greekLit:tlg0012.tlg002.murray:23.280#ἀθανάτοισι θεοῖσι,  τοὶ οὐρανὸν εὐρὺν ἔχουσι,
urn:cts:greekLit:tlg0012.tlg002.murray:23.281#πᾶσι μάλʼ ἑξείης· θάνατος δέ μοι ἐξ ἁλὸς αὐτῷ
urn:cts:greekLit:tlg0012.tlg002.murray:23.282#ἀβληχρὸς μάλα τοῖος ἐλεύσεται, ὅς κέ με πέφνῃ
urn:cts:greekLit:tlg0012.tlg002.murray:23.283#γήρας ὕπο λιπαρῷ ἀρημένον· ἀμφὶ δὲ λαοὶ
urn:cts:greekLit:tlg0012.tlg002.murray:23.284#ὄλβιοι ἔσσονται· τὰ δέ μοι φάτο πάντα τελεῖσθαι.
urn:cts:greekLit:tlg0012.tlg002.murray:23.285#τὸν δʼ αὖτε προσέειπε περίφρων Πηνελόπεια·
urn:cts:greekLit:tlg0012.tlg002.murray:23.286#εἰ μὲν δὴ γῆράς γε θεοὶ τελέουσιν ἄρειον,
urn:cts:greekLit:tlg0012.tlg002.murray:23.287#ἐλπωρή τοι ἔπειτα κακῶν ὑπάλυξιν ἔσεσθαι.
urn:cts:greekLit:tlg0012.tlg002.murray:23.288#ὣς οἱ μὲν τοιαῦτα πρὸς ἀλλήλους ἀγόρευον·
urn:cts:greekLit:tlg0012.tlg002.murray:23.289#τόφρα δʼ ἄρʼ Εὐρυνόμη τε ἰδὲ τροφὸς ἔντυον εὐνὴν
urn:cts:greekLit:tlg0012.tlg002.murray:23.290#ἐσθῆτος μαλακῆς,  δαΐδων ὕπο λαμπομενάων.
urn:cts:greekLit:tlg0012.tlg002.murray:23.291#αὐτὰρ ἐπεὶ στόρεσαν πυκινὸν λέχος ἐγκονέουσαι,
urn:cts:greekLit:tlg0012.tlg002.murray:23.292#γρηῢς μὲν κείουσα πάλιν οἶκόνδε βεβήκει,
urn:cts:greekLit:tlg0012.tlg002.murray:23.293#τοῖσιν δʼ Εὐρυνόμη θαλαμηπόλος ἡγεμόνευεν
urn:cts:greekLit:tlg0012.tlg002.murray:23.294#ἐρχομένοισι λέχοσδε, δάος μετὰ χερσὶν ἔχουσα·
urn:cts:greekLit:tlg0012.tlg002.murray:23.295#ἐς θάλαμον δʼ ἀγαγοῦσα πάλιν κίεν.  οἱ μὲν ἔπειτα
urn:cts:greekLit:tlg0012.tlg002.murray:23.296#ἀσπάσιοι λέκτροιο παλαιοῦ θεσμὸν ἵκοντο·
urn:cts:greekLit:tlg0012.tlg002.murray:23.297#αὐτὰρ Τηλέμαχος καὶ βουκόλος ἠδὲ συβώτης
urn:cts:greekLit:tlg0012.tlg002.murray:23.298#παῦσαν ἄρʼ ὀρχηθμοῖο πόδας, παῦσαν δὲ γυναῖκας,
urn:cts:greekLit:tlg0012.tlg002.murray:23.299#αὐτοὶ δʼ εὐνάζοντο κατὰ μέγαρα σκιόεντα.
urn:cts:greekLit:tlg0012.tlg002.murray:23.300#τὼ δʼ ἐπεὶ οὖν φιλότητος ἐταρπήτην ἐρατεινῆς,
urn:cts:greekLit:tlg0012.tlg002.murray:23.301#τερπέσθην μύθοισι, πρὸς ἀλλήλους ἐνέποντε,
urn:cts:greekLit:tlg0012.tlg002.murray:23.302#ἡ μὲν ὅσʼ ἐν μεγάροισιν ἀνέσχετο δῖα γυναικῶν,
urn:cts:greekLit:tlg0012.tlg002.murray:23.303#ἀνδρῶν μνηστήρων ἐσορῶσʼ ἀΐδηλον ὅμιλον,
urn:cts:greekLit:tlg0012.tlg002.murray:23.304#οἳ ἕθεν εἵνεκα πολλά, βόας καὶ ἴφια μῆλα,
urn:cts:greekLit:tlg0012.tlg002.murray:23.305#ἔσφαζον,  πολλὸς δὲ πίθων ἠφύσσετο οἶνος·
urn:cts:greekLit:tlg0012.tlg002.murray:23.306#αὐτὰρ ὁ διογενὴς Ὀδυσεὺς ὅσα κήδεʼ ἔθηκεν
urn:cts:greekLit:tlg0012.tlg002.murray:23.307#ἀνθρώποις ὅσα τʼ αὐτὸς ὀϊζύσας ἐμόγησε,
urn:cts:greekLit:tlg0012.tlg002.murray:23.308#πάντʼ ἔλεγʼ· ἡ δʼ ἄρʼ ἐτέρπετʼ ἀκούουσʼ, οὐδέ οἱ ὕπνος
urn:cts:greekLit:tlg0012.tlg002.murray:23.309#πῖπτεν ἐπὶ βλεφάροισι πάρος καταλέξαι ἅπαντα.
urn:cts:greekLit:tlg0012.tlg002.murray:23.310#ἤρξατο δʼ ὡς πρῶτον Κίκονας δάμασʼ, αὐτὰρ ἔπειτα
urn:cts:greekLit:tlg0012.tlg002.murray:23.311#ἦλθʼ ἐς Λωτοφάγων ἀνδρῶν πίειραν ἄρουραν·
urn:cts:greekLit:tlg0012.tlg002.murray:23.312#ἠδʼ ὅσα Κύκλωψ ἔρξε, καὶ ὡς ἀπετίσατο ποινὴν
urn:cts:greekLit:tlg0012.tlg002.murray:23.313#ἰφθίμων ἑτάρων, οὓς ἤσθιεν οὐδʼ ἐλέαιρεν·
urn:cts:greekLit:tlg0012.tlg002.murray:23.314#ἠδʼ ὡς Αἴολον ἵκεθʼ, ὅ μιν πρόφρων ὑπέδεκτο
urn:cts:greekLit:tlg0012.tlg002.murray:23.315#καὶ πέμπʼ,  οὐδέ πω αἶσα φίλην ἐς πατρίδʼ ἱκέσθαι
urn:cts:greekLit:tlg0012.tlg002.murray:23.316#ἤην, ἀλλά μιν αὖτις ἀναρπάξασα θύελλα
urn:cts:greekLit:tlg0012.tlg002.murray:23.317#πόντον ἐπʼ ἰχθυόεντα φέρεν βαρέα στενάχοντα·
urn:cts:greekLit:tlg0012.tlg002.murray:23.318#ἠδʼ ὡς Τηλέπυλον Λαιστρυγονίην ἀφίκανεν,
urn:cts:greekLit:tlg0012.tlg002.murray:23.319#οἳ νῆάς τʼ ὄλεσαν καὶ ἐϋκνήμιδας ἑταίρους
urn:cts:greekLit:tlg0012.tlg002.murray:23.320#πάντας· Ὀδυσσεὺς δʼ οἶος ὑπέκφυγε νηῒ μελαίνῃ·
urn:cts:greekLit:tlg0012.tlg002.murray:23.321#καὶ Κίρκης κατέλεξε δόλον πολυμηχανίην τε,
urn:cts:greekLit:tlg0012.tlg002.murray:23.322#ἠδʼ ὡς εἰς Ἀΐδεω δόμον ἤλυθεν εὐρώεντα,
urn:cts:greekLit:tlg0012.tlg002.murray:23.323#ψυχῇ χρησόμενος Θηβαίου Τειρεσίαο,
urn:cts:greekLit:tlg0012.tlg002.murray:23.324#νηῒ πολυκλήϊδι, καὶ εἴσιδε πάντας ἑταίρους
urn:cts:greekLit:tlg0012.tlg002.murray:23.325#μητέρα θʼ,  ἥ μιν ἔτικτε καὶ ἔτρεφε τυτθὸν ἐόντα·
urn:cts:greekLit:tlg0012.tlg002.murray:23.326#ἠδʼ ὡς Σειρήνων ἁδινάων φθόγγον ἄκουσεν,
urn:cts:greekLit:tlg0012.tlg002.murray:23.327#ὥς θʼ ἵκετο Πλαγκτὰς πέτρας δεινήν τε Χάρυβδιν
urn:cts:greekLit:tlg0012.tlg002.murray:23.328#Σκύλλην θʼ, ἣν οὔ πώ ποτʼ ἀκήριοι ἄνδρες ἄλυξαν·
urn:cts:greekLit:tlg0012.tlg002.murray:23.329#ἠδʼ ὡς Ἠελίοιο βόας κατέπεφνον ἑταῖροι·
urn:cts:greekLit:tlg0012.tlg002.murray:23.330#ἠδʼ ὡς νῆα θοὴν ἔβαλε ψολόεντι κεραυνῷ
urn:cts:greekLit:tlg0012.tlg002.murray:23.331#Ζεὺς ὑψιβρεμέτης, ἀπὸ δʼ ἔφθιθεν ἐσθλοὶ ἑταῖροι
urn:cts:greekLit:tlg0012.tlg002.murray:23.332#πάντες ὁμῶς, αὐτὸς δὲ κακὰς ὑπὸ κῆρας ἄλυξεν·
urn:cts:greekLit:tlg0012.tlg002.murray:23.333#ὥς θʼ ἵκετʼ Ὠγυγίην νῆσον νύμφην τε Καλυψώ,
urn:cts:greekLit:tlg0012.tlg002.murray:23.334#ἣ δή μιν κατέρυκε, λιλαιομένη πόσιν εἶναι,
urn:cts:greekLit:tlg0012.tlg002.murray:23.335#ἐν σπέσσι γλαφυροῖσι,  καὶ ἔτρεφεν ἠδὲ ἔφασκε
urn:cts:greekLit:tlg0012.tlg002.murray:23.336#θήσειν ἀθάνατον καὶ ἀγήραον ἤματα πάντα·
urn:cts:greekLit:tlg0012.tlg002.murray:23.337#ἀλλὰ τοῦ οὔ ποτε θυμὸν ἐνὶ στήθεσσιν ἔπειθεν·
urn:cts:greekLit:tlg0012.tlg002.murray:23.338#ἠδʼ ὡς ἐς Φαίηκας ἀφίκετο πολλὰ μογήσας,
urn:cts:greekLit:tlg0012.tlg002.murray:23.339#οἳ δή μιν περὶ κῆρι θεὸν ὣς τιμήσαντο
urn:cts:greekLit:tlg0012.tlg002.murray:23.340#καὶ πέμψαν σὺν νηῒ φίλην ἐς πατρίδα γαῖαν,
urn:cts:greekLit:tlg0012.tlg002.murray:23.341#χαλκόν τε χρυσόν τε ἅλις ἐσθῆτά τε δόντες.
urn:cts:greekLit:tlg0012.tlg002.murray:23.342#τοῦτʼ ἄρα δεύτατον εἶπεν ἔπος, ὅτε οἱ γλυκὺς ὕπνος
urn:cts:greekLit:tlg0012.tlg002.murray:23.343#λυσιμελὴς ἐπόρουσε, λύων μελεδήματα θυμοῦ.
urn:cts:greekLit:tlg0012.tlg002.murray:23.344#ἡ δʼ αὖτʼ ἄλλʼ ἐνόησε θεὰ γλαυκῶπις Ἀθήνη·
urn:cts:greekLit:tlg0012.tlg002.murray:23.345#ὁππότε δή ῥʼ Ὀδυσῆα ἐέλπετο ὃν κατὰ θυμὸν
urn:cts:greekLit:tlg0012.tlg002.murray:23.346#εὐνῆς ἧς ἀλόχου ταρπήμεναι ἠδὲ καὶ ὕπνου,
urn:cts:greekLit:tlg0012.tlg002.murray:23.347#αὐτίκʼ ἀπʼ Ὠκεανοῦ χρυσόθρονον ἠριγένειαν
urn:cts:greekLit:tlg0012.tlg002.murray:23.348#ὦρσεν, ἵνʼ ἀνθρώποισι φόως φέροι· ὦρτο δʼ Ὀδυσσεὺς
urn:cts:greekLit:tlg0012.tlg002.murray:23.349#εὐνῆς ἐκ μαλακῆς, ἀλόχῳ δʼ ἐπὶ μῦθον ἔτελλεν·
urn:cts:greekLit:tlg0012.tlg002.murray:23.350#ὦ γύναι,  ἤδη μὲν πολέων κεκορήμεθʼ ἀέθλων
urn:cts:greekLit:tlg0012.tlg002.murray:23.351#ἀμφοτέρω, σὺ μὲν ἐνθάδʼ ἐμὸν πολυκηδέα νόστον
urn:cts:greekLit:tlg0012.tlg002.murray:23.352#κλαίουσʼ. αὐτὰρ ἐμὲ Ζεὺς ἄλγεσι καὶ θεοὶ ἄλλοι
urn:cts:greekLit:tlg0012.tlg002.murray:23.353#ἱέμενον πεδάασκον ἐμῆς ἀπὸ πατρίδος αἴης·
urn:cts:greekLit:tlg0012.tlg002.murray:23.354#νῦν δʼ ἐπεὶ ἀμφοτέρω πολυήρατον ἱκόμεθʼ εὐνήν,
urn:cts:greekLit:tlg0012.tlg002.murray:23.355#κτήματα μὲν τά μοι ἔστι,  κομιζέμεν ἐν μεγάροισι,
urn:cts:greekLit:tlg0012.tlg002.murray:23.356#μῆλα δʼ ἅ μοι μνηστῆρες ὑπερφίαλοι κατέκειραν,
urn:cts:greekLit:tlg0012.tlg002.murray:23.357#πολλὰ μὲν αὐτὸς ἐγὼ ληΐσσομαι, ἄλλα δʼ Ἀχαιοὶ
urn:cts:greekLit:tlg0012.tlg002.murray:23.358#δώσουσʼ, εἰς ὅ κε πάντας ἐνιπλήσωσιν ἐπαύλους.
urn:cts:greekLit:tlg0012.tlg002.murray:23.359#ἀλλʼ ἦ τοι μὲν ἐγὼ πολυδένδρεον ἀγρὸν ἔπειμι,
urn:cts:greekLit:tlg0012.tlg002.murray:23.360#ὀψόμενος πατέρʼ ἐσθλόν,  ὅ μοι πυκινῶς ἀκάχηται·
urn:cts:greekLit:tlg0012.tlg002.murray:23.361#σοὶ δέ, γύναι, τάδʼ ἐπιτέλλω, πινυτῇ περ ἐούσῃ·
urn:cts:greekLit:tlg0012.tlg002.murray:23.362#αὐτίκα γὰρ φάτις εἶσιν ἅμʼ ἠελίῳ ἀνιόντι
urn:cts:greekLit:tlg0012.tlg002.murray:23.363#ἀνδρῶν μνηστήρων, οὓς ἔκτανον ἐν μεγάροισιν·
urn:cts:greekLit:tlg0012.tlg002.murray:23.364#εἰς ὑπερῷʼ ἀναβᾶσα σὺν ἀμφιπόλοισι γυναιξὶν
urn:cts:greekLit:tlg0012.tlg002.murray:23.365#ἧσθαι,  μηδέ τινα προτιόσσεο μηδʼ ἐρέεινε.
urn:cts:greekLit:tlg0012.tlg002.murray:23.366#ἦ ῥα καὶ ἀμφʼ ὤμοισιν ἐδύσετο τεύχεα καλά,
urn:cts:greekLit:tlg0012.tlg002.murray:23.367#ὦρσε δὲ Τηλέμαχον καὶ βουκόλον ἠδὲ συβώτην,
urn:cts:greekLit:tlg0012.tlg002.murray:23.368#πάντας δʼ ἔντεʼ ἄνωγεν ἀρήϊα χερσὶν ἑλέσθαι.
urn:cts:greekLit:tlg0012.tlg002.murray:23.369#οἱ δέ οἱ οὐκ ἀπίθησαν, ἐθωρήσσοντο δὲ χαλκῷ,
urn:cts:greekLit:tlg0012.tlg002.murray:23.370#ὤϊξαν δὲ θύρας,  ἐκ δʼ ἤϊον· ἦρχε δʼ Ὀδυσσεύς.
urn:cts:greekLit:tlg0012.tlg002.murray:23.371#ἤδη μὲν φάος ἦεν ἐπὶ χθόνα, τοὺς δʼ ἄρʼ Ἀθήνη
urn:cts:greekLit:tlg0012.tlg002.murray:23.372#νυκτὶ κατακρύψασα θοῶς ἐξῆγε πόληος.
urn:cts:greekLit:tlg0012.tlg002.murray:24.1#Ἑρμῆς δὲ ψυχὰς Κυλλήνιος ἐξεκαλεῖτο
urn:cts:greekLit:tlg0012.tlg002.murray:24.2#ἀνδρῶν μνηστήρων· ἔχε δὲ ῥάβδον μετὰ χερσὶν
urn:cts:greekLit:tlg0012.tlg002.murray:24.3#καλὴν χρυσείην, τῇ τʼ ἀνδρῶν ὄμματα θέλγει
urn:cts:greekLit:tlg0012.tlg002.murray:24.4#ὧν ἐθέλει, τοὺς δʼ αὖτε καὶ ὑπνώοντας ἐγείρει·
urn:cts:greekLit:tlg0012.tlg002.murray:24.5#τῇ ῥʼ ἄγε κινήσας,  ταὶ δὲ τρίζουσαι ἕποντο.
urn:cts:greekLit:tlg0012.tlg002.murray:24.6#ὡς δʼ ὅτε νυκτερίδες μυχῷ ἄντρου θεσπεσίοιο
urn:cts:greekLit:tlg0012.tlg002.murray:24.7#τρίζουσαι ποτέονται, ἐπεί κέ τις ἀποπέσῃσιν
urn:cts:greekLit:tlg0012.tlg002.murray:24.8#ὁρμαθοῦ ἐκ πέτρης, ἀνά τʼ ἀλλήλῃσιν ἔχονται,
urn:cts:greekLit:tlg0012.tlg002.murray:24.9#ὣς αἱ τετριγυῖαι ἅμʼ ἤϊσαν· ἦρχε δʼ ἄρα σφιν
urn:cts:greekLit:tlg0012.tlg002.murray:24.10#Ἑρμείας ἀκάκητα κατʼ εὐρώεντα κέλευθα.
urn:cts:greekLit:tlg0012.tlg002.murray:24.11#πὰρ δʼ ἴσαν Ὠκεανοῦ τε ῥοὰς καὶ Λευκάδα πέτρην,
urn:cts:greekLit:tlg0012.tlg002.murray:24.12#ἠδὲ παρʼ Ἠελίοιο πύλας καὶ δῆμον ὀνείρων
urn:cts:greekLit:tlg0012.tlg002.murray:24.13#ἤϊσαν· αἶψα δʼ ἵκοντο κατʼ ἀσφοδελὸν λειμῶνα,
urn:cts:greekLit:tlg0012.tlg002.murray:24.14#ἔνθα τε ναίουσι ψυχαί, εἴδωλα καμόντων.
urn:cts:greekLit:tlg0012.tlg002.murray:24.15#εὗρον δὲ ψυχὴν Πηληϊάδεω Ἀχιλῆος
urn:cts:greekLit:tlg0012.tlg002.murray:24.16#καὶ Πατροκλῆος καὶ ἀμύμονος Ἀντιλόχοιο
urn:cts:greekLit:tlg0012.tlg002.murray:24.17#Αἴαντός θʼ, ὃς ἄριστος ἔην εἶδός τε δέμας τε
urn:cts:greekLit:tlg0012.tlg002.murray:24.18#τῶν ἄλλων Δαναῶν μετʼ ἀμύμονα Πηλεΐδαο
urn:cts:greekLit:tlg0012.tlg002.murray:24.19#ὣς οἱ μὲν περὶ κεῖνον ὁμίλεον· ἀγχίμολον δὲ
urn:cts:greekLit:tlg0012.tlg002.murray:24.20#ἤλυθʼ ἔπι ψυχὴ Ἀγαμέμνονος Ἀτρεΐδαο
urn:cts:greekLit:tlg0012.tlg002.murray:24.21#ἀχνυμένη· περὶ δʼ ἄλλαι ἀγηγέραθʼ, ὅσσαι ἅμʼ αὐτῷ
urn:cts:greekLit:tlg0012.tlg002.murray:24.22#οἴκῳ ἐν Αἰγίσθοιο θάνον καὶ πότμον ἐπέσπον.
urn:cts:greekLit:tlg0012.tlg002.murray:24.23#τὸν προτέρη ψυχὴ προσεφώνεε Πηλεΐωνος·
urn:cts:greekLit:tlg0012.tlg002.murray:24.24#Ἀτρεΐδη, περὶ μέν σʼ ἔφαμεν Διὶ τερπικεραύνῳ
urn:cts:greekLit:tlg0012.tlg002.murray:24.25#ἀνδρῶν ἡρώων φίλον ἔμμεναι ἤματα πάντα,
urn:cts:greekLit:tlg0012.tlg002.murray:24.26#οὕνεκα πολλοῖσίν τε καὶ ἰφθίμοισιν ἄνασσες
urn:cts:greekLit:tlg0012.tlg002.murray:24.27#δήμῳ ἔνι Τρώων, ὅθι πάσχομεν ἄλγεʼ Ἀχαιοί.
urn:cts:greekLit:tlg0012.tlg002.murray:24.28#ἦ τʼ ἄρα καὶ σοὶ πρῶϊ παραστήσεσθαι ἔμελλεν
urn:cts:greekLit:tlg0012.tlg002.murray:24.29#μοῖρʼ ὀλοή, τὴν οὔ τις ἀλεύεται ὅς κε γένηται.
urn:cts:greekLit:tlg0012.tlg002.murray:24.30#ὡς ὄφελες τιμῆς ἀπονήμενος,  ἧς περ ἄνασσες,
urn:cts:greekLit:tlg0012.tlg002.murray:24.31#δήμῳ ἔνι Τρώων θάνατον καὶ πότμον ἐπισπεῖν·
urn:cts:greekLit:tlg0012.tlg002.murray:24.32#τῷ κέν τοι τύμβον μὲν ἐποίησαν Παναχαιοί,
urn:cts:greekLit:tlg0012.tlg002.murray:24.33#ἠδέ κε καὶ σῷ παιδὶ μέγα κλέος ἤραʼ ὀπίσσω·
urn:cts:greekLit:tlg0012.tlg002.murray:24.34#νῦν δʼ ἄρα σʼ οἰκτίστῳ θανάτῳ εἵμαρτο ἁλῶναι.
urn:cts:greekLit:tlg0012.tlg002.murray:24.35#τὸν δʼ αὖτε ψυχὴ προσεφώνεεν Ἀτρείδαο·
urn:cts:greekLit:tlg0012.tlg002.murray:24.36#ὄλβιε Πηλέος υἱέ, θεοῖς ἐπιείκελʼ Ἀχιλλεῦ,
urn:cts:greekLit:tlg0012.tlg002.murray:24.37#ὃς θάνες ἐν Τροίῃ ἑκὰς Ἄργεος· ἀμφὶ δέ σʼ ἄλλοι
urn:cts:greekLit:tlg0012.tlg002.murray:24.38#κτείνοντο Τρώων καὶ Ἀχαιῶν υἷες ἄριστοι,
urn:cts:greekLit:tlg0012.tlg002.murray:24.39#μαρνάμενοι περὶ σεῖο· σὺ δʼ ἐν στροφάλιγγι κονίης
urn:cts:greekLit:tlg0012.tlg002.murray:24.40#κεῖσο μέγας μεγαλωστί,  λελασμένος ἱπποσυνάων.
urn:cts:greekLit:tlg0012.tlg002.murray:24.41#ἡμεῖς δὲ πρόπαν ἦμαρ ἐμαρνάμεθʼ· οὐδέ κε πάμπαν
urn:cts:greekLit:tlg0012.tlg002.murray:24.42#παυσάμεθα πτολέμου, εἰ μὴ Ζεὺς λαίλαπι παῦσεν.
urn:cts:greekLit:tlg0012.tlg002.murray:24.43#αὐτὰρ ἐπεί σʼ ἐπὶ νῆας ἐνείκαμεν ἐκ πολέμοιο,
urn:cts:greekLit:tlg0012.tlg002.murray:24.44#κάτθεμεν ἐν λεχέεσσι, καθήραντες χρόα καλὸν
urn:cts:greekLit:tlg0012.tlg002.murray:24.45#ὕδατί τε λιαρῷ καὶ ἀλείφατι· πολλὰ δέ σʼ ἀμφὶ
urn:cts:greekLit:tlg0012.tlg002.murray:24.46#δάκρυα θερμὰ χέον Δαναοὶ κείροντό τε χαίτας.
urn:cts:greekLit:tlg0012.tlg002.murray:24.47#μήτηρ δʼ ἐξ ἁλὸς ἦλθε σὺν ἀθανάτῃς ἁλίῃσιν
urn:cts:greekLit:tlg0012.tlg002.murray:24.48#ἀγγελίης ἀΐουσα· βοὴ δʼ ἐπὶ πόντον ὀρώρει
urn:cts:greekLit:tlg0012.tlg002.murray:24.49#θεσπεσίη, ὑπὸ δὲ τρόμος ἔλλαβε πάντας Ἀχαιούς·
urn:cts:greekLit:tlg0012.tlg002.murray:24.50#καί νύ κʼ ἀναΐξαντες ἔβαν κοίλας ἐπὶ νῆας,
urn:cts:greekLit:tlg0012.tlg002.murray:24.51#εἰ μὴ ἀνὴρ κατέρυκε παλαιά τε πολλά τε εἰδώς,
urn:cts:greekLit:tlg0012.tlg002.murray:24.52#Νέστωρ, οὗ καὶ πρόσθεν ἀρίστη φαίνετο βουλή·
urn:cts:greekLit:tlg0012.tlg002.murray:24.53#ὅ σφιν ἐϋφρονέων ἀγορήσατο καὶ μετέειπεν·
urn:cts:greekLit:tlg0012.tlg002.murray:24.54#ἴσχεσθʼ, Ἀργεῖοι, μὴ φεύγετε, κοῦροι Ἀχαιῶν·
urn:cts:greekLit:tlg0012.tlg002.murray:24.55#μήτηρ ἐξ ἁλὸς ἥδε σὺν ἀθανάτῃς ἁλίῃσιν
urn:cts:greekLit:tlg0012.tlg002.murray:24.56#ἔρχεται, οὗ παιδὸς τεθνηότος ἀντιόωσα.
urn:cts:greekLit:tlg0012.tlg002.murray:24.57#ὣς ἔφαθʼ, οἱ δʼ ἔσχοντο φόβου μεγάθυμοι Ἀχαιοί·
urn:cts:greekLit:tlg0012.tlg002.murray:24.58#ἀμφὶ δέ σʼ ἔστησαν κοῦραι ἁλίοιο γέροντος
urn:cts:greekLit:tlg0012.tlg002.murray:24.59#οἴκτρʼ ὀλοφυρόμεναι, περὶ δʼ ἄμβροτα εἵματα ἕσσαν.
urn:cts:greekLit:tlg0012.tlg002.murray:24.60#Μοῦσαι δʼ ἐννέα πᾶσαι ἀμειβόμεναι ὀπὶ καλῇ
urn:cts:greekLit:tlg0012.tlg002.murray:24.61#θρήνεον· ἔνθα κεν οὔ τινʼ ἀδάκρυτόν γʼ ἐνόησας
urn:cts:greekLit:tlg0012.tlg002.murray:24.62#Ἀργείων· τοῖον γὰρ ὑπώρορε Μοῦσα λίγεια.
urn:cts:greekLit:tlg0012.tlg002.murray:24.63#ἑπτὰ δὲ καὶ δέκα μέν σε ὁμῶς νύκτας τε καὶ ἦμαρ
urn:cts:greekLit:tlg0012.tlg002.murray:24.64#κλαίομεν ἀθάνατοί τε θεοὶ θνητοί τʼ ἄνθρωποι·
urn:cts:greekLit:tlg0012.tlg002.murray:24.65#ὀκτωκαιδεκάτῃ δʼ ἔδομεν πυρί,  πολλὰ δέ σʼ ἀμφὶ
urn:cts:greekLit:tlg0012.tlg002.murray:24.66#μῆλα κατεκτάνομεν μάλα πίονα καὶ ἕλικας βοῦς.
urn:cts:greekLit:tlg0012.tlg002.murray:24.67#καίεο δʼ ἔν τʼ ἐσθῆτι θεῶν καὶ ἀλείφατι πολλῷ
urn:cts:greekLit:tlg0012.tlg002.murray:24.68#καὶ μέλιτι γλυκερῷ· πολλοὶ δʼ ἥρωες Ἀχαιοὶ
urn:cts:greekLit:tlg0012.tlg002.murray:24.69#τεύχεσιν ἐρρώσαντο πυρὴν πέρι καιομένοιο,
urn:cts:greekLit:tlg0012.tlg002.murray:24.70#πεζοί θʼ ἱππῆές τε· πολὺς δʼ ὀρυμαγδὸς ὀρώρει
urn:cts:greekLit:tlg0012.tlg002.murray:24.71#αὐτὰρ ἐπεὶ δή σε φλὸξ ἤνυσεν Ἡφαίστοιο,
urn:cts:greekLit:tlg0012.tlg002.murray:24.72#ἠῶθεν δή τοι λέγομεν λεύκʼ ὀστέʼ, Ἀχιλλεῦ,
urn:cts:greekLit:tlg0012.tlg002.murray:24.73#οἴνῳ ἐν ἀκρήτῳ καὶ ἀλείφατι· δῶκε δὲ μήτηρ
urn:cts:greekLit:tlg0012.tlg002.murray:24.74#χρύσεον ἀμφιφορῆα· Διωνύσοιο δὲ δῶρον
urn:cts:greekLit:tlg0012.tlg002.murray:24.75#φάσκʼ ἔμεναι,  ἔργον δὲ περικλυτοῦ Ἡφαίστοιο.
urn:cts:greekLit:tlg0012.tlg002.murray:24.76#ἐν τῷ τοι κεῖται λεύκʼ ὀστέα, φαίδιμʼ Ἀχιλλεῦ,
urn:cts:greekLit:tlg0012.tlg002.murray:24.77#μίγδα δὲ Πατρόκλοιο Μενοιτιάδαο θανόντος,
urn:cts:greekLit:tlg0012.tlg002.murray:24.78#χωρὶς δʼ Ἀντιλόχοιο, τὸν ἔξοχα τῖες ἁπάντων
urn:cts:greekLit:tlg0012.tlg002.murray:24.79#τῶν ἄλλων ἑτάρων, μετὰ Πάτροκλόν γε θανόντα.
urn:cts:greekLit:tlg0012.tlg002.murray:24.80#ἀμφʼ αὐτοῖσι δʼ ἔπειτα μέγαν καὶ ἀμύμονα τύμβον
urn:cts:greekLit:tlg0012.tlg002.murray:24.81#χεύαμεν Ἀργείων ἱερὸς στρατὸς αἰχμητάων
urn:cts:greekLit:tlg0012.tlg002.murray:24.82#ἀκτῇ ἔπι προὐχούσῃ, ἐπὶ πλατεῖ Ἑλλησπόντῳ,
urn:cts:greekLit:tlg0012.tlg002.murray:24.83#ὥς κεν τηλεφανὴς ἐκ ποντόφιν ἀνδράσιν εἴη
urn:cts:greekLit:tlg0012.tlg002.murray:24.84#τοῖς οἳ νῦν γεγάασι καὶ οἳ μετόπισθεν ἔσονται.
urn:cts:greekLit:tlg0012.tlg002.murray:24.85#μήτηρ δʼ αἰτήσασα θεοὺς περικαλλέʼ ἄεθλα
urn:cts:greekLit:tlg0012.tlg002.murray:24.86#θῆκε μέσῳ ἐν ἀγῶνι ἀριστήεσσιν Ἀχαιῶν.
urn:cts:greekLit:tlg0012.tlg002.murray:24.87#ἤδη μὲν πολέων τάφῳ ἀνδρῶν ἀντεβόλησας
urn:cts:greekLit:tlg0012.tlg002.murray:24.88#ἡρώων, ὅτε κέν ποτʼ ἀποφθιμένου βασιλῆος
urn:cts:greekLit:tlg0012.tlg002.murray:24.89#ζώννυνταί τε νέοι καὶ ἐπεντύνονται ἄεθλα·
urn:cts:greekLit:tlg0012.tlg002.murray:24.90#ἀλλά κε κεῖνα μάλιστα ἰδὼν θηήσαο θυμῷ,
urn:cts:greekLit:tlg0012.tlg002.murray:24.91#οἷʼ ἐπὶ σοὶ κατέθηκε θεὰ περικαλλέʼ ἄεθλα,
urn:cts:greekLit:tlg0012.tlg002.murray:24.92#ἀργυρόπεζα Θέτις· μάλα γὰρ φίλος ἦσθα θεοῖσιν.
urn:cts:greekLit:tlg0012.tlg002.murray:24.93#ὣς σὺ μὲν οὐδὲ θανὼν ὄνομʼ ὤλεσας, ἀλλά τοι αἰεὶ
urn:cts:greekLit:tlg0012.tlg002.murray:24.94#πάντας ἐπʼ ἀνθρώπους κλέος ἔσσεται ἐσθλόν, Ἀχιλλεῦ,
urn:cts:greekLit:tlg0012.tlg002.murray:24.95#αὐτὰρ ἐμοὶ τί τόδʼ ἦδος,  ἐπεὶ πόλεμον τολύπευσα;
urn:cts:greekLit:tlg0012.tlg002.murray:24.96#ἐν νόστῳ γάρ μοι Ζεὺς μήσατο λυγρὸν ὄλεθρον
urn:cts:greekLit:tlg0012.tlg002.murray:24.97#Αἰγίσθου ὑπὸ χερσὶ καὶ οὐλομένης ἀλόχοιο.
urn:cts:greekLit:tlg0012.tlg002.murray:24.98#ὣς οἱ μὲν τοιαῦτα πρὸς ἀλλήλους ἀγόρευον,
urn:cts:greekLit:tlg0012.tlg002.murray:24.99#ἀγχίμολον δέ σφʼ ἦλθε διάκτορος ἀργεϊφόντης,
urn:cts:greekLit:tlg0012.tlg002.murray:24.100#ψυχὰς μνηστήρων κατάγων Ὀδυσῆϊ δαμέντων,
urn:cts:greekLit:tlg0012.tlg002.murray:24.101#τὼ δʼ ἄρα θαμβήσαντʼ ἰθὺς κίον, ὡς ἐσιδέσθην.
urn:cts:greekLit:tlg0012.tlg002.murray:24.102#ἔγνω δὲ ψυχὴ Ἀγαμέμνονος Ἀτρεΐδαο
urn:cts:greekLit:tlg0012.tlg002.murray:24.103#παῖδα φίλον Μελανῆος, ἀγακλυτὸν Ἀμφιμέδοντα·
urn:cts:greekLit:tlg0012.tlg002.murray:24.104#ξεῖνος γάρ οἱ ἔην Ἰθάκῃ ἔνι οἰκία ναίων.
urn:cts:greekLit:tlg0012.tlg002.murray:24.105#τὸν προτέρη ψυχὴ προσεφώνεεν Ἀτρεΐδαο·
urn:cts:greekLit:tlg0012.tlg002.murray:24.106#Ἀμφίμεδον, τί παθόντες ἐρεμνὴν γαῖαν ἔδυτε
urn:cts:greekLit:tlg0012.tlg002.murray:24.107#πάντες κεκριμένοι καὶ ὁμήλικες; οὐδέ κεν ἄλλως
urn:cts:greekLit:tlg0012.tlg002.murray:24.108#κρινάμενος λέξαιτο κατὰ πτόλιν ἄνδρας ἀρίστους.
urn:cts:greekLit:tlg0012.tlg002.murray:24.109#ἦ ὔμμʼ ἐν νήεσσι Ποσειδάων ἐδάμασσεν,
urn:cts:greekLit:tlg0012.tlg002.murray:24.110#ὄρσας ἀργαλέους ἀνέμους καὶ κύματα μακρά;
urn:cts:greekLit:tlg0012.tlg002.murray:24.111#ἦ που ἀνάρσιοι ἄνδρες ἐδηλήσαντʼ ἐπὶ χέρσου
urn:cts:greekLit:tlg0012.tlg002.murray:24.112#βοῦς περιταμνομένους ἠδʼ οἰῶν πώεα καλά,
urn:cts:greekLit:tlg0012.tlg002.murray:24.113#ἠὲ περὶ πτόλιος μαχεούμενοι ἠδὲ γυναικῶν;
urn:cts:greekLit:tlg0012.tlg002.murray:24.114#εἰπέ μοι εἰρομένῳ· ξεῖνος δέ τοι εὔχομαι εἶναι.
urn:cts:greekLit:tlg0012.tlg002.murray:24.115#ἦ οὐ μέμνῃ ὅτε κεῖσε κατήλυθον ὑμέτερον δῶ,
urn:cts:greekLit:tlg0012.tlg002.murray:24.116#ὀτρυνέων Ὀδυσῆα σὺν ἀντιθέῳ Μενελάῳ
urn:cts:greekLit:tlg0012.tlg002.murray:24.117#Ἴλιον εἰς ἅμʼ ἕπεσθαι ἐϋσσέλμων ἐπὶ νηῶν;
urn:cts:greekLit:tlg0012.tlg002.murray:24.118#μηνὶ δʼ ἄρʼ οὔλῳ πάντα περήσαμεν εὐρέα πόντον,
urn:cts:greekLit:tlg0012.tlg002.murray:24.119#σπουδῇ παρπεπιθόντες Ὀδυσσῆα πτολίπορθον.
urn:cts:greekLit:tlg0012.tlg002.murray:24.120#τὸν δʼ αὖτε ψυχὴ προσεφώνεεν Ἀμφιμέδοντος·
urn:cts:greekLit:tlg0012.tlg002.murray:24.121#Ἀτρεΐδη κύδιστε, ἄναξ ἀνδρῶν Ἀγάμεμνον,
urn:cts:greekLit:tlg0012.tlg002.murray:24.122#μέμνημαι τάδε πάντα, διοτρεφές, ὡς ἀγορεύεις·
urn:cts:greekLit:tlg0012.tlg002.murray:24.123#σοὶ δʼ ἐγὼ εὖ μάλα πάντα καὶ ἀτρεκέως καταλέξω,
urn:cts:greekLit:tlg0012.tlg002.murray:24.124#ἡμετέρου θανάτοιο κακὸν τέλος, οἷον ἐτύχθη.
urn:cts:greekLit:tlg0012.tlg002.murray:24.125#μνώμεθʼ Ὀδυσσῆος δὴν οἰχομένοιο δάμαρτα·
urn:cts:greekLit:tlg0012.tlg002.murray:24.126#ἡ δʼ οὔτʼ ἠρνεῖτο στυγερὸν γάμον οὔτʼ ἐτελεύτα,
urn:cts:greekLit:tlg0012.tlg002.murray:24.127#ἡμῖν φραζομένη θάνατον καὶ κῆρα μέλαιναν,
urn:cts:greekLit:tlg0012.tlg002.murray:24.128#ἀλλὰ δόλον τόνδʼ ἄλλον ἐνὶ φρεσὶ μερμήριξε·
urn:cts:greekLit:tlg0012.tlg002.murray:24.129#στησαμένη μέγαν ἱστὸν ἐνὶ μεγάροισιν ὕφαινε,
urn:cts:greekLit:tlg0012.tlg002.murray:24.130#λεπτὸν καὶ περίμετρον· ἄφαρ δʼ ἡμῖν μετέειπε·
urn:cts:greekLit:tlg0012.tlg002.murray:24.131#κοῦροι ἐμοὶ μνηστῆρες, ἐπεὶ θάνε δῖος Ὀδυσσεύς,
urn:cts:greekLit:tlg0012.tlg002.murray:24.132#μίμνετʼ ἐπειγόμενοι τὸν ἐμὸν γάμον, εἰς ὅ κε φᾶρος
urn:cts:greekLit:tlg0012.tlg002.murray:24.133#ἐκτελέσω, μή μοι μεταμώνια νήματʼ ὄληται,
urn:cts:greekLit:tlg0012.tlg002.murray:24.134#Λαέρτῃ ἥρωϊ ταφήϊον, εἰς ὅτε κέν μιν
urn:cts:greekLit:tlg0012.tlg002.murray:24.135#μοῖρʼ ὀλοὴ καθέλῃσι τανηλεγέος θανάτοιο,
urn:cts:greekLit:tlg0012.tlg002.murray:24.136#μή τίς μοι κατὰ δῆμον Ἀχαιϊάδων νεμεσήσῃ,
urn:cts:greekLit:tlg0012.tlg002.murray:24.137#αἴ κεν ἄτερ σπείρου κεῖται πολλὰ κτεατίσσας.
urn:cts:greekLit:tlg0012.tlg002.murray:24.138#ὣς ἔφαθʼ, ἡμῖν δʼ αὖτʼ ἐπεπείθετο θυμὸς ἀγήνωρ.
urn:cts:greekLit:tlg0012.tlg002.murray:24.139#ἔνθα καὶ ἠματίη μὲν ὑφαίνεσκεν μέγαν ἱστόν,
urn:cts:greekLit:tlg0012.tlg002.murray:24.140#νύκτας δʼ ἀλλύεσκεν,  ἐπεὶ δαΐδας παραθεῖτο.
urn:cts:greekLit:tlg0012.tlg002.murray:24.141#ὣς τρίετες μὲν ἔληθε δόλῳ καὶ ἔπειθεν Ἀχαιούς·
urn:cts:greekLit:tlg0012.tlg002.murray:24.142#ἀλλʼ ὅτε τέτρατον ἦλθεν ἔτος καὶ ἐπήλυθον ὧραι,
urn:cts:greekLit:tlg0012.tlg002.murray:24.143#μηνῶν φθινόντων, περὶ δʼ ἤματα πόλλʼ ἐτελέσθη,
urn:cts:greekLit:tlg0012.tlg002.murray:24.144#καὶ τότε δή τις ἔειπε γυναικῶν, ἣ σάφα ᾔδη,
urn:cts:greekLit:tlg0012.tlg002.murray:24.145#καὶ τήν γʼ ἀλλύουσαν ἐφεύρομεν ἀγλαὸν ἱστόν.
urn:cts:greekLit:tlg0012.tlg002.murray:24.146#ὣς τὸ μὲν ἐξετέλεσσε καὶ οὐκ ἐθέλουσʼ, ὑπʼ ἀνάγκης.
urn:cts:greekLit:tlg0012.tlg002.murray:24.147#εὖθʼ ἡ φᾶρος ἔδειξεν, ὑφήνασα μέγαν ἱστόν,
urn:cts:greekLit:tlg0012.tlg002.murray:24.148#πλύνασʼ, ἠελίῳ ἐναλίγκιον ἠὲ σελήνῃ,
urn:cts:greekLit:tlg0012.tlg002.murray:24.149#καὶ τότε δή ῥʼ Ὀδυσῆα κακός ποθεν ἤγαγε δαίμων
urn:cts:greekLit:tlg0012.tlg002.murray:24.150#ἀγροῦ ἐπʼ ἐσχατιήν,  ὅθι δώματα ναῖε συβώτης.
urn:cts:greekLit:tlg0012.tlg002.murray:24.151#ἔνθʼ ἦλθεν φίλος υἱὸς Ὀδυσσῆος θείοιο,
urn:cts:greekLit:tlg0012.tlg002.murray:24.152#ἐκ Πύλου ἠμαθόεντος ἰὼν σὺν νηῒ μελαίνῃ·
urn:cts:greekLit:tlg0012.tlg002.murray:24.153#τὼ δὲ μνηστῆρσιν θάνατον κακὸν ἀρτύναντε
urn:cts:greekLit:tlg0012.tlg002.murray:24.154#ἵκοντο προτὶ ἄστυ περικλυτόν, ἦ τοι Ὀδυσσεὺς
urn:cts:greekLit:tlg0012.tlg002.murray:24.155#ὕστερος,  αὐτὰρ Τηλέμαχος πρόσθʼ ἡγεμόνευε.
urn:cts:greekLit:tlg0012.tlg002.murray:24.156#τὸν δὲ συβώτης ἦγε κακὰ χροῒ εἵματʼ ἔχοντα,
urn:cts:greekLit:tlg0012.tlg002.murray:24.157#πτωχῷ λευγαλέῳ ἐναλίγκιον ἠδὲ γέροντι
urn:cts:greekLit:tlg0012.tlg002.murray:24.158#σκηπτόμενον· τὰ δὲ λυγρὰ περὶ χροῒ εἵματα ἕστο·
urn:cts:greekLit:tlg0012.tlg002.murray:24.159#οὐδέ τις ἡμείων δύνατο γνῶναι τὸν ἐόντα
urn:cts:greekLit:tlg0012.tlg002.murray:24.160#ἐξαπίνης προφανέντʼ,  οὐδʼ οἳ προγενέστεροι ἦσαν,
urn:cts:greekLit:tlg0012.tlg002.murray:24.161#ἀλλʼ ἔπεσίν τε κακοῖσιν ἐνίσσομεν ἠδὲ βολῇσιν.
urn:cts:greekLit:tlg0012.tlg002.murray:24.162#αὐτὰρ ὁ τῆος ἐτόλμα ἐνὶ μεγάροισιν ἑοῖσι
urn:cts:greekLit:tlg0012.tlg002.murray:24.163#βαλλόμενος καὶ ἐνισσόμενος τετληότι θυμῷ·
urn:cts:greekLit:tlg0012.tlg002.murray:24.164#ἀλλʼ ὅτε δή μιν ἔγειρε Διὸς νοός αἰγιόχοιο,
urn:cts:greekLit:tlg0012.tlg002.murray:24.165#σὺν μὲν Τηλεμάχῳ περικαλλέα τεύχεʼ ἀείρας
urn:cts:greekLit:tlg0012.tlg002.murray:24.166#ἐς θάλαμον κατέθηκε καὶ ἐκλήϊσεν ὀχῆας,
urn:cts:greekLit:tlg0012.tlg002.murray:24.167#αὐτὰρ ὁ ἣν ἄλοχον πολυκερδείῃσιν ἄνωγε
urn:cts:greekLit:tlg0012.tlg002.murray:24.168#τόξον μνηστήρεσσι θέμεν πολιόν τε σίδηρον,
urn:cts:greekLit:tlg0012.tlg002.murray:24.169#ἡμῖν αἰνομόροισιν ἀέθλια καὶ φόνου ἀρχήν.
urn:cts:greekLit:tlg0012.tlg002.murray:24.170#οὐδέ τις ἡμείων δύνατο κρατεροῖο βιοῖο
urn:cts:greekLit:tlg0012.tlg002.murray:24.171#νευρὴν ἐντανύσαι, πολλὸν δʼ ἐπιδευέες ἦμεν.
urn:cts:greekLit:tlg0012.tlg002.murray:24.172#ἀλλʼ ὅτε χεῖρας ἵκανεν Ὀδυσσῆος μέγα τόξον,
urn:cts:greekLit:tlg0012.tlg002.murray:24.173#ἔνθʼ ἡμεῖς μὲν πάντες ὁμοκλέομεν ἐπέεσσι
urn:cts:greekLit:tlg0012.tlg002.murray:24.174#τόξον μὴ δόμεναι, μηδʼ εἰ μάλα πολλʼ ἀγορεύοι·
urn:cts:greekLit:tlg0012.tlg002.murray:24.175#Τηλέμαχος δέ μιν οἶος ἐποτρύνων ἐκέλευσεν.
urn:cts:greekLit:tlg0012.tlg002.murray:24.176#αὐτὰρ ὁ δέξατο χειρὶ πολύτλας δῖος Ὀδυσσεύς,
urn:cts:greekLit:tlg0012.tlg002.murray:24.177#ῥηϊδίως δʼ ἐτάνυσσε βιόν, διὰ δʼ ἧκε σιδήρου,
urn:cts:greekLit:tlg0012.tlg002.murray:24.178#στῆ δʼ ἄρʼ ἐπʼ οὐδὸν ἰών, ταχέας δʼ ἐκχεύατʼ ὀϊστοὺς
urn:cts:greekLit:tlg0012.tlg002.murray:24.179#δεινὸν παπταίνων, βάλε δʼ Ἀντίνοον βασιλῆα.
urn:cts:greekLit:tlg0012.tlg002.murray:24.180#αὐτὰρ ἔπειτʼ ἄλλοις ἐφίει βέλεα στονόεντα,
urn:cts:greekLit:tlg0012.tlg002.murray:24.181#ἄντα τιτυσκόμενος· τοὶ δʼ ἀγχιστῖνοι ἔπιπτον.
urn:cts:greekLit:tlg0012.tlg002.murray:24.182#γνωτὸν δʼ ἦν ὅ ῥά τίς σφι θεῶν ἐπιτάρροθος ἦεν·
urn:cts:greekLit:tlg0012.tlg002.murray:24.183#αὐτίκα γὰρ κατὰ δώματʼ ἐπισπόμενοι μένεϊ σφῷ
urn:cts:greekLit:tlg0012.tlg002.murray:24.184#κτεῖνον ἐπιστροφάδην, τῶν δὲ στόνος ὤρνυτʼ ἀεικὴς
urn:cts:greekLit:tlg0012.tlg002.murray:24.185#κράτων τυπτομένων,  δάπεδον δʼ ἅπαν αἵματι θῦεν.
urn:cts:greekLit:tlg0012.tlg002.murray:24.186#ὣς ἡμεῖς, Ἀγάμεμνον, ἀπωλόμεθʼ, ὧν ἔτι καὶ νῦν
urn:cts:greekLit:tlg0012.tlg002.murray:24.187#σώματʼ ἀκηδέα κεῖται ἐνὶ μεγάροις Ὀδυσῆος·
urn:cts:greekLit:tlg0012.tlg002.murray:24.188#οὐ γάρ πω ἴσασι φίλοι κατὰ δώμαθʼ ἑκάστου,
urn:cts:greekLit:tlg0012.tlg002.murray:24.189#οἵ κʼ ἀπονίψαντες μέλανα βρότον ἐξ ὠτειλέων
urn:cts:greekLit:tlg0012.tlg002.murray:24.190#κατθέμενοι γοάοιεν· ὃ γὰρ γέρας ἐστὶ θανόντων.
urn:cts:greekLit:tlg0012.tlg002.murray:24.191#τὸν δʼ αὖτε ψυχὴ προσεφώνεεν Ἀτρεΐδαο·
urn:cts:greekLit:tlg0012.tlg002.murray:24.192#ὄλβιε Λαέρταο πάϊ, πολυμήχανʼ Ὀδυσσεῦ,
urn:cts:greekLit:tlg0012.tlg002.murray:24.193#ἦ ἄρα σὺν μεγάλῃ ἀρετῇ ἐκτήσω ἄκοιτιν.
urn:cts:greekLit:tlg0012.tlg002.murray:24.194#ὡς ἀγαθαὶ φρένες ἦσαν ἀμύμονι Πηνελοπείῃ,
urn:cts:greekLit:tlg0012.tlg002.murray:24.195#κούρῃ Ἰκαρίου· ὡς εὖ μέμνητʼ Ὀδυσῆος,
urn:cts:greekLit:tlg0012.tlg002.murray:24.196#ἀνδρὸς κουριδίου· τῷ οἱ κλέος οὔ ποτʼ ὀλεῖται
urn:cts:greekLit:tlg0012.tlg002.murray:24.197#ἧς ἀρετῆς, τεύξουσι δʼ ἐπιχθονίοισιν ἀοιδὴν
urn:cts:greekLit:tlg0012.tlg002.murray:24.198#ἀθάνατοι χαρίεσσαν ἐχέφρονι Πηνελοπείῃ,
urn:cts:greekLit:tlg0012.tlg002.murray:24.199#οὐχ ὡς Τυνδαρέου κούρη κακὰ μήσατο ἔργα,
urn:cts:greekLit:tlg0012.tlg002.murray:24.200#κουρίδιον κτείνασα πόσιν,  στυγερὴ δέ τʼ ἀοιδὴ
urn:cts:greekLit:tlg0012.tlg002.murray:24.201#ἔσσετʼ ἐπʼ ἀνθρώπους, χαλεπὴν δέ τε φῆμιν ὀπάσσει
urn:cts:greekLit:tlg0012.tlg002.murray:24.202#θηλυτέρῃσι γυναιξί, καὶ ἥ κʼ εὐεργὸς ἔῃσιν.
urn:cts:greekLit:tlg0012.tlg002.murray:24.203#ὣς οἱ μὲν τοιαῦτα πρὸς ἀλλήλους ἀγόρευον,
urn:cts:greekLit:tlg0012.tlg002.murray:24.204#ἑσταότʼ εἰν Ἀΐδαο δόμοις, ὑπὸ κεύθεσι γαίης·
urn:cts:greekLit:tlg0012.tlg002.murray:24.205#οἱ δʼ ἐπεὶ ἐκ πόλιος κατέβαν, τάχα δʼ ἀγρὸν ἵκοντο
urn:cts:greekLit:tlg0012.tlg002.murray:24.206#καλὸν Λαέρταο τετυγμένον,  ὅν ῥά ποτʼ αὐτὸς
urn:cts:greekLit:tlg0012.tlg002.murray:24.207#Λαέρτης κτεάτισσεν, ἐπεὶ μάλα πόλλʼ ἐμόγησεν.
urn:cts:greekLit:tlg0012.tlg002.murray:24.208#ἔνθα οἱ οἶκος ἔην, περὶ δὲ κλίσιον θέε πάντη,
urn:cts:greekLit:tlg0012.tlg002.murray:24.209#ἐν τῷ σιτέσκοντο καὶ ἵζανον ἠδὲ ἴαυον
urn:cts:greekLit:tlg0012.tlg002.murray:24.210#δμῶες ἀναγκαῖοι,  τοί οἱ φίλα ἐργάζοντο.
urn:cts:greekLit:tlg0012.tlg002.murray:24.211#ἐν δὲ γυνὴ Σικελὴ γρηῢς πέλεν, ἥ ῥα γέροντα
urn:cts:greekLit:tlg0012.tlg002.murray:24.212#ἐνδυκέως κομέεσκεν ἐπʼ ἀγροῦ, νόσφι πόληος.
urn:cts:greekLit:tlg0012.tlg002.murray:24.213#ἔνθʼ Ὀδυσεὺς δμώεσσι καὶ υἱέϊ μῦθον ἔειπεν·
urn:cts:greekLit:tlg0012.tlg002.murray:24.214#ὑμεῖς μὲν νῦν ἔλθετʼ ἐϋκτίμενον δόμον εἴσω,
urn:cts:greekLit:tlg0012.tlg002.murray:24.215#δεῖπνον δʼ αἶψα συῶν ἱερεύσατε ὅς τις ἄριστος·
urn:cts:greekLit:tlg0012.tlg002.murray:24.216#αὐτὰρ ἐγὼ πατρὸς πειρήσομαι ἡμετέροιο,
urn:cts:greekLit:tlg0012.tlg002.murray:24.217#αἴ κέ μʼ ἐπιγνώῃ καὶ φράσσεται ὀφθαλμοῖσιν,
urn:cts:greekLit:tlg0012.tlg002.murray:24.218#ἦέ κεν ἀγνοιῇσι, πολὺν χρόνον ἀμφὶς ἐόντα.
urn:cts:greekLit:tlg0012.tlg002.murray:24.219#ὣς εἰπὼν δμώεσσιν ἀρήϊα τεύχεʼ ἔδωκεν.
urn:cts:greekLit:tlg0012.tlg002.murray:24.220#οἱ μὲν ἔπειτα δόμονδε θοῶς κίον,  αὐτὰρ Ὀδυσσεὺς
urn:cts:greekLit:tlg0012.tlg002.murray:24.221#ἆσσον ἴεν πολυκάρπου ἀλωῆς πειρητίζων.
urn:cts:greekLit:tlg0012.tlg002.murray:24.222#οὐδʼ εὗρεν Δολίον, μέγαν ὄρχατον ἐσκαταβαίνων,
urn:cts:greekLit:tlg0012.tlg002.murray:24.223#οὐδέ τινα δμώων οὐδʼ υἱῶν· ἀλλʼ ἄρα τοί γε
urn:cts:greekLit:tlg0012.tlg002.murray:24.224#αἱμασιὰς λέξοντες ἀλωῆς ἔμμεναι ἕρκος
urn:cts:greekLit:tlg0012.tlg002.murray:24.225#ᾤχοντʼ,  αὐτὰρ ὁ τοῖσι γέρων ὁδὸν ἡγεμόνευε.
urn:cts:greekLit:tlg0012.tlg002.murray:24.226#τὸν δʼ οἶον πατέρʼ εὗρεν ἐϋκτιμένῃ ἐν ἀλωῇ,
urn:cts:greekLit:tlg0012.tlg002.murray:24.227#λιστρεύοντα φυτόν· ῥυπόωντα δὲ ἕστο χιτῶνα
urn:cts:greekLit:tlg0012.tlg002.murray:24.228#ῥαπτὸν ἀεικέλιον, περὶ δὲ κνήμῃσι βοείας
urn:cts:greekLit:tlg0012.tlg002.murray:24.229#κνημῖδας ῥαπτὰς δέδετο, γραπτῦς ἀλεείνων,
urn:cts:greekLit:tlg0012.tlg002.murray:24.230#χειρῖδάς τʼ ἐπὶ χερσὶ βάτων ἕνεκʼ· αὐτὰρ ὕπερθεν
urn:cts:greekLit:tlg0012.tlg002.murray:24.231#αἰγείην κυνέην κεφαλῇ ἔχε, πένθος ἀέξων.
urn:cts:greekLit:tlg0012.tlg002.murray:24.232#τὸν δʼ ὡς οὖν ἐνόησε πολύτλας δῖος Ὀδυσσεὺς
urn:cts:greekLit:tlg0012.tlg002.murray:24.233#γήραϊ τειρόμενον, μέγα δὲ φρεσὶ πένθος ἔχοντα,
urn:cts:greekLit:tlg0012.tlg002.murray:24.234#στὰς ἄρʼ ὑπὸ βλωθρὴν ὄγχνην κατὰ δάκρυον εἶβε.
urn:cts:greekLit:tlg0012.tlg002.murray:24.235#μερμήριξε δʼ ἔπειτα κατὰ φρένα καὶ κατὰ θυμὸν
urn:cts:greekLit:tlg0012.tlg002.murray:24.236#κύσσαι καὶ περιφῦναι ἑὸν πατέρʼ, ἠδὲ ἕκαστα
urn:cts:greekLit:tlg0012.tlg002.murray:24.237#εἰπεῖν, ὡς ἔλθοι καὶ ἵκοιτʼ ἐς πατρίδα γαῖαν,
urn:cts:greekLit:tlg0012.tlg002.murray:24.238#ἦ πρῶτʼ ἐξερέοιτο ἕκαστά τε πειρήσαιτο.
urn:cts:greekLit:tlg0012.tlg002.murray:24.239#ὧδε δέ οἱ φρονέοντι δοάσσατο κέρδιον εἶναι,
urn:cts:greekLit:tlg0012.tlg002.murray:24.240#πρῶτον κερτομίοις ἐπέεσσιν πειρηθῆναι.
urn:cts:greekLit:tlg0012.tlg002.murray:24.241#τὰ φρονέων ἰθὺς κίεν αὐτοῦ δῖος Ὀδυσσεύς.
urn:cts:greekLit:tlg0012.tlg002.murray:24.242#ἦ τοι ὁ μὲν κατέχων κεφαλὴν φυτὸν ἀμφελάχαινε·
urn:cts:greekLit:tlg0012.tlg002.murray:24.243#τὸν δὲ παριστάμενος προσεφώνεε φαίδιμος υἱός·
urn:cts:greekLit:tlg0012.tlg002.murray:24.244#ὦ γέρον, οὐκ ἀδαημονίη σʼ ἔχει ἀμφιπολεύειν
urn:cts:greekLit:tlg0012.tlg002.murray:24.245#ὄρχατον,  ἀλλʼ εὖ τοι κομιδὴ ἔχει, οὐδέ τι πάμπαν,
urn:cts:greekLit:tlg0012.tlg002.murray:24.246#οὐ φυτόν, οὐ συκέη, οὐκ ἄμπελος, οὐ μὲν ἐλαίη,
urn:cts:greekLit:tlg0012.tlg002.murray:24.247#οὐκ ὄγχνη, οὐ πρασιή τοι ἄνευ κομιδῆς κατὰ κῆπον.
urn:cts:greekLit:tlg0012.tlg002.murray:24.248#ἄλλο δέ τοι ἐρέω, σὺ δὲ μὴ χόλον ἔνθεο θυμῷ
urn:cts:greekLit:tlg0012.tlg002.murray:24.249#αὐτόν σʼ οὐκ ἀγαθὴ κομιδὴ ἔχει, ἀλλʼ ἅμα γῆρας
urn:cts:greekLit:tlg0012.tlg002.murray:24.250#λυγρὸν ἔχεις αὐχμεῖς τε κακῶς καὶ ἀεικέα ἕσσαι.
urn:cts:greekLit:tlg0012.tlg002.murray:24.251#οὐ μὲν ἀεργίης γε ἄναξ ἕνεκʼ οὔ σε κομίζει,
urn:cts:greekLit:tlg0012.tlg002.murray:24.252#οὐδέ τί τοι δούλειον ἐπιπρέπει εἰσοράασθαι
urn:cts:greekLit:tlg0012.tlg002.murray:24.253#εἶδος καὶ μέγεθος· βασιλῆϊ γὰρ ἀνδρὶ ἔοικας.
urn:cts:greekLit:tlg0012.tlg002.murray:24.254#τοιούτῳ δὲ ἔοικας, ἐπεὶ λούσαιτο φάγοι τε,
urn:cts:greekLit:tlg0012.tlg002.murray:24.255#εὑδέμεναι μαλακῶς· ἡ γὰρ δίκη ἐστὶ γερόντων.
urn:cts:greekLit:tlg0012.tlg002.murray:24.256#ἀλλʼ ἄγε μοι τόδε εἰπὲ καὶ ἀτρεκέως κατάλεξον,
urn:cts:greekLit:tlg0012.tlg002.murray:24.257#τεῦ δμὼς εἶς ἀνδρῶν; τεῦ δʼ ὄρχατον ἀμφιπολεύεις;
urn:cts:greekLit:tlg0012.tlg002.murray:24.258#καὶ μοι τοῦτʼ ἀγόρευσον ἐτήτυμον, ὄφρʼ ἐῢ εἰδῶ,
urn:cts:greekLit:tlg0012.tlg002.murray:24.259#εἰ ἐτεόν γʼ Ἰθάκην τήνδʼ ἱκόμεθʼ, ὥς μοι ἔειπεν
urn:cts:greekLit:tlg0012.tlg002.murray:24.260#οὗτος ἀνὴρ νῦν δὴ ξυμβλήμενος ἐνθάδʼ ἰόντι,
urn:cts:greekLit:tlg0012.tlg002.murray:24.261#οὔ τι μάλʼ ἀρτίφρων, ἐπεὶ οὐ τόλμησεν ἕκαστα
urn:cts:greekLit:tlg0012.tlg002.murray:24.262#εἰπεῖν ἠδʼ ἐπακοῦσαι ἐμὸν ἔπος, ὡς ἐρέεινον
urn:cts:greekLit:tlg0012.tlg002.murray:24.263#ἀμφὶ ξείνῳ ἐμῷ, ἤ που ζώει τε καὶ ἔστιν
urn:cts:greekLit:tlg0012.tlg002.murray:24.264#ἦ ἤδη τέθνηκε καὶ εἰν Ἀΐδαο δόμοισιν.
urn:cts:greekLit:tlg0012.tlg002.murray:24.265#ἐκ γάρ τοι ἐρέω,  σὺ δὲ σύνθεο καί μευ ἄκουσον·
urn:cts:greekLit:tlg0012.tlg002.murray:24.266#ἄνδρα ποτʼ ἐξείνισσα φίλῃ ἐνὶ πατρίδι γαίῃ
urn:cts:greekLit:tlg0012.tlg002.murray:24.267#ἡμέτερόνδʼ ἐλθόντα, καὶ οὔ πω τις βροτὸς ἄλλος
urn:cts:greekLit:tlg0012.tlg002.murray:24.268#ξείνων τηλεδαπῶν φιλίων ἐμὸν ἵκετο δῶμα·
urn:cts:greekLit:tlg0012.tlg002.murray:24.269#εὔχετο δʼ ἐξ Ἰθάκης γένος ἔμμεναι, αὐτὰρ ἔφασκε
urn:cts:greekLit:tlg0012.tlg002.murray:24.270#Λαέρτην Ἀρκεισιάδην πατέρʼ ἔμμεναι αὐτῷ.
urn:cts:greekLit:tlg0012.tlg002.murray:24.271#τὸν μὲν ἐγὼ πρὸς δώματʼ ἄγων ἐῢ ἐξείνισσα,
urn:cts:greekLit:tlg0012.tlg002.murray:24.272#ἐνδυκέως φιλέων, πολλῶν κατὰ οἶκον ἐόντων,
urn:cts:greekLit:tlg0012.tlg002.murray:24.273#καί οἱ δῶρα πόρον ξεινήϊα, οἷα ἐῴκει.
urn:cts:greekLit:tlg0012.tlg002.murray:24.274#χρυσοῦ μέν οἱ δῶκʼ εὐεργέος ἑπτὰ τάλαντα,
urn:cts:greekLit:tlg0012.tlg002.murray:24.275#δῶκα δέ οἱ κρητῆρα πανάργυρον ἀνθεμόεντα,
urn:cts:greekLit:tlg0012.tlg002.murray:24.276#δώδεκα δʼ ἁπλοΐδας χλαίνας, τόσσους δὲ τάπητας,
urn:cts:greekLit:tlg0012.tlg002.murray:24.277#τόσσα δὲ φάρεα καλά, τόσους δʼ ἐπὶ τοῖσι χιτῶνας,
urn:cts:greekLit:tlg0012.tlg002.murray:24.278#χωρὶς δʼ αὖτε γυναῖκας, ἀμύμονα ἔργα ἰδυίας,
urn:cts:greekLit:tlg0012.tlg002.murray:24.279#τέσσαρας εἰδαλίμας, ἃς ἤθελεν αὐτὸς ἑλέσθαι.
urn:cts:greekLit:tlg0012.tlg002.murray:24.280#τὸν δʼ ἠμείβετʼ ἔπειτα πατὴρ κατὰ δάκρυον εἴβων·
urn:cts:greekLit:tlg0012.tlg002.murray:24.281#ξεῖνʼ,  ἦ τοι μὲν γαῖαν ἱκάνεις, ἣν ἐρεείνεις,
urn:cts:greekLit:tlg0012.tlg002.murray:24.282#ὑβρισταὶ δʼ αὐτὴν καὶ ἀτάσθαλοι ἄνδρες ἔχουσιν·
urn:cts:greekLit:tlg0012.tlg002.murray:24.283#δῶρα δʼ ἐτώσια ταῦτα χαρίζεο, μυρίʼ ὀπάζων·
urn:cts:greekLit:tlg0012.tlg002.murray:24.284#εἰ γάρ μιν ζωόν γʼ ἐκίχεις Ἰθάκης ἐνὶ δήμῳ,
urn:cts:greekLit:tlg0012.tlg002.murray:24.285#τῷ κέν σʼ εὖ δώροισιν ἀμειψάμενος ἀπέπεμψε
urn:cts:greekLit:tlg0012.tlg002.murray:24.286#καὶ ξενίῃ ἀγαθῇ ἡ γὰρ θέμις, ὅς τις ὑπάρξῃ.
urn:cts:greekLit:tlg0012.tlg002.murray:24.287#ἀλλʼ ἄγε μοι τόδε εἰπὲ καὶ ἀτρεκέως κατάλεξον,
urn:cts:greekLit:tlg0012.tlg002.murray:24.288#πόστον δὴ ἔτος ἐστίν, ὅτε ξείνισσας ἐκεῖνον
urn:cts:greekLit:tlg0012.tlg002.murray:24.289#σὸν ξεῖνον δύστηνον, ἐμὸν παῖδʼ, εἴ ποτʼ ἔην γε,
urn:cts:greekLit:tlg0012.tlg002.murray:24.290#δύσμορον;  ὅν που τῆλε φίλων καὶ πατρίδος αἴης
urn:cts:greekLit:tlg0012.tlg002.murray:24.291#ἠέ που ἐν πόντῳ φάγον ἰχθύες, ἢ ἐπὶ χέρσου
urn:cts:greekLit:tlg0012.tlg002.murray:24.292#θηρσὶ καὶ οἰωνοῖσιν ἕλωρ γένετʼ· οὐδέ ἑ μήτηρ
urn:cts:greekLit:tlg0012.tlg002.murray:24.293#κλαῦσε περιστείλασα πατήρ θʼ, οἵ μιν τεκόμεσθα·
urn:cts:greekLit:tlg0012.tlg002.murray:24.294#οὐδʼ ἄλοχος πολύδωρος, ἐχέφρων Πηνελόπεια,
urn:cts:greekLit:tlg0012.tlg002.murray:24.295#κώκυσʼ ἐν λεχέεσσιν ἑὸν πόσιν,  ὡς ἐπεῴκει,
urn:cts:greekLit:tlg0012.tlg002.murray:24.296#ὀφθαλμοὺς καθελοῦσα· τὸ γὰρ γέρας ἐστὶ θανόντων.
urn:cts:greekLit:tlg0012.tlg002.murray:24.297#καί μοι τοῦτʼ ἀγόρευσον ἐτήτυμον, ὄφρʼ ἐῢ εἰδῶ·
urn:cts:greekLit:tlg0012.tlg002.murray:24.298#τίς πόθεν εἶς ἀνδρῶν; πόθι τοι πόλις ἠδὲ τοκῆες;
urn:cts:greekLit:tlg0012.tlg002.murray:24.299#ποῦ δὲ νηῦς ἕστηκε θοή, ἥ σʼ ἤγαγε δεῦρο
urn:cts:greekLit:tlg0012.tlg002.murray:24.300#ἀντιθέους θʼ ἑτάρους;  ἦ ἔμπορος εἰλήλουθας
urn:cts:greekLit:tlg0012.tlg002.murray:24.301#νηὸς ἐπʼ ἀλλοτρίης, οἱ δʼ ἐκβήσαντες ἔβησαν;
urn:cts:greekLit:tlg0012.tlg002.murray:24.302#τὸν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:24.303#τοιγὰρ ἐγώ τοι πάντα μάλʼ ἀτρεκέως καταλέξω.
urn:cts:greekLit:tlg0012.tlg002.murray:24.304#εἰμὶ μὲν ἐξ Ἀλύβαντος, ὅθι κλυτὰ δώματα ναίω,
urn:cts:greekLit:tlg0012.tlg002.murray:24.305#υἱὸς Ἀφείδαντος Πολυπημονίδαο ἄνακτος·
urn:cts:greekLit:tlg0012.tlg002.murray:24.306#αὐτὰρ ἐμοί γʼ ὄνομʼ ἐστὶν Ἐπήριτος· ἀλλά με δαίμων
urn:cts:greekLit:tlg0012.tlg002.murray:24.307#πλάγξʼ ἀπὸ Σικανίης δεῦρʼ ἐλθέμεν οὐκ ἐθέλοντα·
urn:cts:greekLit:tlg0012.tlg002.murray:24.308#νηῦς δέ μοι ἥδʼ ἕστηκεν ἐπʼ ἀγροῦ νόσφι πόληος.
urn:cts:greekLit:tlg0012.tlg002.murray:24.309#αὐτὰρ Ὀδυσσῆϊ τόδε δὴ πέμπτον ἔτος ἐστίν,
urn:cts:greekLit:tlg0012.tlg002.murray:24.310#ἐξ οὗ κεῖθεν ἔβη καὶ ἐμῆς ἀπελήλυθε πάτρης,
urn:cts:greekLit:tlg0012.tlg002.murray:24.311#δύσμορος· ἦ τέ οἱ ἐσθλοὶ ἔσαν ὄρνιθες ἰόντι,
urn:cts:greekLit:tlg0012.tlg002.murray:24.312#δεξιοί, οἷς χαίρων μὲν ἐγὼν ἀπέπεμπον ἐκεῖνον,
urn:cts:greekLit:tlg0012.tlg002.murray:24.313#χαῖρε δὲ κεῖνος ἰών· θυμὸς δʼ ἔτι νῶϊν ἐώλπει
urn:cts:greekLit:tlg0012.tlg002.murray:24.314#μίξεσθαι ξενίῃ ἠδʼ ἀγλαὰ δῶρα διδώσειν.
urn:cts:greekLit:tlg0012.tlg002.murray:24.315#ὣς φάτο,  τὸν δʼ ἄχεος νεφέλη ἐκάλυψε μέλαινα·
urn:cts:greekLit:tlg0012.tlg002.murray:24.316#ἀμφοτέρῃσι δὲ χερσὶν ἑλὼν κόνιν αἰθαλόεσσαν
urn:cts:greekLit:tlg0012.tlg002.murray:24.317#χεύατο κὰκ κεφαλῆς πολιῆς, ἁδινὰ στεναχίζων.
urn:cts:greekLit:tlg0012.tlg002.murray:24.318#τοῦ δʼ ὠρίνετο θυμός, ἀνὰ ῥῖνας δέ οἱ ἤδη
urn:cts:greekLit:tlg0012.tlg002.murray:24.319#δριμὺ μένος προὔτυψε φίλον πατέρʼ εἰσορόωντι.
urn:cts:greekLit:tlg0012.tlg002.murray:24.320#κύσσε δέ μιν περιφὺς ἐπιάλμενος,  ἠδὲ προσηύδα·
urn:cts:greekLit:tlg0012.tlg002.murray:24.321#κεῖνος μέν τοι ὅδʼ αὐτὸς ἐγώ, πάτερ, ὃν σὺ μεταλλᾷς,
urn:cts:greekLit:tlg0012.tlg002.murray:24.322#ἤλυθον εἰκοστῷ ἔτεϊ ἐς πατρίδα γαῖαν.
urn:cts:greekLit:tlg0012.tlg002.murray:24.323#ἀλλʼ ἴσχεο κλαυθμοῖο γόοιό τε δακρυόεντος.
urn:cts:greekLit:tlg0012.tlg002.murray:24.324#ἐκ γάρ τοι ἐρέω· μάλα δὲ χρὴ σπευδέμεν ἔμπης·
urn:cts:greekLit:tlg0012.tlg002.murray:24.325#μνηστῆρας κατέπεφνον ἐν ἡμετέροισι δόμοισι,
urn:cts:greekLit:tlg0012.tlg002.murray:24.326#λώβην τινύμενος θυμαλγέα καὶ κακὰ ἔργα.
urn:cts:greekLit:tlg0012.tlg002.murray:24.327#τὸν δʼ αὖ Λαέρτης ἀπαμείβετο φώνησέν τε·
urn:cts:greekLit:tlg0012.tlg002.murray:24.328#εἰ μὲν δὴ Ὀδυσεύς γε ἐμὸς πάϊς ἐνθάδʼ ἱκάνεις,
urn:cts:greekLit:tlg0012.tlg002.murray:24.329#σῆμά τί μοι νῦν εἰπὲ ἀριφραδές, ὄφρα πεποίθω.
urn:cts:greekLit:tlg0012.tlg002.murray:24.330#τὸν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:24.331#οὐλὴν μὲν πρῶτον τήνδε φράσαι ὀφθαλμοῖσι,
urn:cts:greekLit:tlg0012.tlg002.murray:24.332#τὴν ἐν Παρνησῷ μʼ ἔλασεν σῦς λευκῷ ὀδόντι
urn:cts:greekLit:tlg0012.tlg002.murray:24.333#οἰχόμενον· σὺ δέ με προΐεις καὶ πότνια μήτηρ
urn:cts:greekLit:tlg0012.tlg002.murray:24.334#ἐς πατέρʼ Αὐτόλυκον μητρὸς φίλον, ὄφρʼ ἂν ἑλοίμην
urn:cts:greekLit:tlg0012.tlg002.murray:24.335#δῶρα, τὰ δεῦρο μολών μοι ὑπέσχετο καὶ κατένευσεν.
urn:cts:greekLit:tlg0012.tlg002.murray:24.336#εἰ δʼ ἄγε τοι καὶ δένδρεʼ ἐϋκτιμένην κατʼ ἀλωὴν
urn:cts:greekLit:tlg0012.tlg002.murray:24.337#εἴπω, ἅ μοί ποτʼ ἔδωκας, ἐγὼ δʼ ᾔτεόν σε ἕκαστα
urn:cts:greekLit:tlg0012.tlg002.murray:24.338#παιδνὸς ἐών, κατὰ κῆπον ἐπισπόμενος· διὰ δʼ αὐτῶν
urn:cts:greekLit:tlg0012.tlg002.murray:24.339#ἱκνεύμεσθα, σὺ δʼ ὠνόμασας καὶ ἔειπες ἕκαστα.
urn:cts:greekLit:tlg0012.tlg002.murray:24.340#ὄγχνας μοι δῶκας τρισκαίδεκα καὶ δέκα μηλέας,
urn:cts:greekLit:tlg0012.tlg002.murray:24.341#συκέας τεσσαράκοντʼ· ὄρχους δέ μοι ὧδʼ ὀνόμηνας
urn:cts:greekLit:tlg0012.tlg002.murray:24.342#δώσειν πεντήκοντα, διατρύγιος δὲ ἕκαστος
urn:cts:greekLit:tlg0012.tlg002.murray:24.343#ἤην· ἔνθα δʼ ἀνὰ σταφυλαὶ παντοῖαι ἔασιν—
urn:cts:greekLit:tlg0012.tlg002.murray:24.344#ὁππότε δὴ Διὸς ὧραι ἐπιβρίσειαν ὕπερθεν.
urn:cts:greekLit:tlg0012.tlg002.murray:24.345#ὣς φάτο,  τοῦ δʼ αὐτοῦ λύτο γούνατα καὶ φίλον ἦτορ,
urn:cts:greekLit:tlg0012.tlg002.murray:24.346#σήματʼ ἀναγνόντος τά οἱ ἔμπεδα πέφραδʼ Ὀδυσσεύς.
urn:cts:greekLit:tlg0012.tlg002.murray:24.347#ἀμφὶ δὲ παιδὶ φίλῳ βάλε πήχεε· τὸν δὲ ποτὶ οἷ
urn:cts:greekLit:tlg0012.tlg002.murray:24.348#εἷλεν ἀποψύχοντα πολύτλας δῖος Ὀδυσσεύς.
urn:cts:greekLit:tlg0012.tlg002.murray:24.349#αὐτὰρ ἐπεί ῥʼ ἄμπνυτο καὶ ἐς φρένα θυμὸς ἀγέρθη,
urn:cts:greekLit:tlg0012.tlg002.murray:24.350#ἐξαῦτις μύθοισιν ἀμειβόμενος προσέειπε·
urn:cts:greekLit:tlg0012.tlg002.murray:24.351#Ζεῦ πάτερ, ἦ ῥα ἔτʼ ἔστε θεοὶ κατὰ μακρὸν Ὄλυμπον,
urn:cts:greekLit:tlg0012.tlg002.murray:24.352#εἰ ἐτεὸν μνηστῆρες ἀτάσθαλον ὕβριν ἔτισαν.
urn:cts:greekLit:tlg0012.tlg002.murray:24.353#νῦν δʼ αἰνῶς δείδοικα κατὰ φρένα μὴ τάχα πάντες
urn:cts:greekLit:tlg0012.tlg002.murray:24.354#ἐνθάδʼ ἐπέλθωσιν Ἰθακήσιοι, ἀγγελίας δὲ
urn:cts:greekLit:tlg0012.tlg002.murray:24.355#πάντη ἐποτρύνωσι Κεφαλλήνων πολίεσσι.
urn:cts:greekLit:tlg0012.tlg002.murray:24.356#τὸν δʼ ἀπαμειβόμενος προσέφη πολύμητις Ὀδυσσεύς·
urn:cts:greekLit:tlg0012.tlg002.murray:24.357#θάρσει, μή τοι ταῦτα μετὰ φρεσὶ σῇσι μελόντων.
urn:cts:greekLit:tlg0012.tlg002.murray:24.358#ἀλλʼ ἴομεν προτὶ οἶκον, ὃς ὀρχάτου ἐγγύθι κεῖται·
urn:cts:greekLit:tlg0012.tlg002.murray:24.359#ἔνθα δὲ Τηλέμαχον καὶ βουκόλον ἠδὲ συβώτην
urn:cts:greekLit:tlg0012.tlg002.murray:24.360#προὔπεμψʼ,  ὡς ἂν δεῖπνον ἐφοπλίσσωσι τάχιστα.
urn:cts:greekLit:tlg0012.tlg002.murray:24.361#ὣς ἄρα φωνήσαντε βάτην πρὸς δώματα καλά.
urn:cts:greekLit:tlg0012.tlg002.murray:24.362#οἱ δʼ ὅτε δή ῥʼ ἵκοντο δόμους εὖ ναιετάοντας,
urn:cts:greekLit:tlg0012.tlg002.murray:24.363#εὗρον Τηλέμαχον καὶ βουκόλον ἠδὲ συβώτην
urn:cts:greekLit:tlg0012.tlg002.murray:24.364#ταμνομένους κρέα πολλὰ κερῶντάς τʼ αἴθοπα οἶνον.
urn:cts:greekLit:tlg0012.tlg002.murray:24.365#τόφρα δὲ Λαέρτην μεγαλήτορα ᾧ ἐνὶ οἴκῳ
urn:cts:greekLit:tlg0012.tlg002.murray:24.366#ἀμφίπολος Σικελὴ λοῦσεν καὶ χρῖσεν ἐλαίῳ,
urn:cts:greekLit:tlg0012.tlg002.murray:24.367#ἀμφὶ δʼ ἄρα χλαῖναν καλὴν βάλεν· αὐτὰρ Ἀθήνη
urn:cts:greekLit:tlg0012.tlg002.murray:24.368#ἄγχι παρισταμένη μέλεʼ ἤλδανε ποιμένι λαῶν,
urn:cts:greekLit:tlg0012.tlg002.murray:24.369#μείζονα δʼ ἠὲ πάρος καὶ πάσσονα θῆκεν ἰδέσθαι.
urn:cts:greekLit:tlg0012.tlg002.murray:24.370#ἐκ δʼ ἀσαμίνθου βῆ· θαύμαζε δέ μιν φίλος υἱός,
urn:cts:greekLit:tlg0012.tlg002.murray:24.371#ὡς ἴδεν ἀθανάτοισι θεοῖς ἐναλίγκιον ἄντην·
urn:cts:greekLit:tlg0012.tlg002.murray:24.372#καί μιν φωνήσας ἔπεα πτερόεντα προσηύδα·
urn:cts:greekLit:tlg0012.tlg002.murray:24.373#ὦ πάτερ, ἦ μάλα τίς σε θεῶν αἰειγενετάων
urn:cts:greekLit:tlg0012.tlg002.murray:24.374#εἶδός τε μέγεθός τε ἀμείνονα θῆκεν ἰδέσθαι.
urn:cts:greekLit:tlg0012.tlg002.murray:24.375#τὸν δʼ αὖ Λαέρτης πεπνυμένος ἀντίον ηὔδα·
urn:cts:greekLit:tlg0012.tlg002.murray:24.376#αἲ γάρ, Ζεῦ τε πάτερ καὶ Ἀθηναίη καὶ Ἄπολλον,
urn:cts:greekLit:tlg0012.tlg002.murray:24.377#οἷος Νήρικον εἷλον, ἐϋκτίμενον πτολίεθρον,
urn:cts:greekLit:tlg0012.tlg002.murray:24.378#ἀκτὴν ἠπείροιο, Κεφαλλήνεσσιν ἀνάσσων,
urn:cts:greekLit:tlg0012.tlg002.murray:24.379#τοῖος ἐών τοι χθιζὸς ἐν ἡμετέροισι δόμοισιν,
urn:cts:greekLit:tlg0012.tlg002.murray:24.380#τεύχεʼ ἔχων ὤμοισιν,  ἐφεστάμεναι καὶ ἀμύνειν
urn:cts:greekLit:tlg0012.tlg002.murray:24.381#ἄνδρας μνηστῆρας· τῷ κε σφέων γούνατʼ ἔλυσα
urn:cts:greekLit:tlg0012.tlg002.murray:24.382#πολλῶν ἐν μεγάροισι, σὺ δὲ φρένας ἔνδον ἐγήθεις.
urn:cts:greekLit:tlg0012.tlg002.murray:24.383#ὣς οἷ μὲν τοιαῦτα πρὸς ἀλλήλους ἀγόρευον.
urn:cts:greekLit:tlg0012.tlg002.murray:24.384#οἱ δʼ ἐπεὶ οὖν παύσαντο πόνου τετύκοντό τε δαῖτα,
urn:cts:greekLit:tlg0012.tlg002.murray:24.385#ἑξείης ἕζοντο κατὰ κλισμούς τε θρόνους τε·
urn:cts:greekLit:tlg0012.tlg002.murray:24.386#ἔνθʼ οἱ μὲν δείπνῳ ἐπεχείρεον, ἀγχίμολον δὲ
urn:cts:greekLit:tlg0012.tlg002.murray:24.387#ἦλθʼ ὁ γέρων Δολίος, σὺν δʼ υἱεῖς τοῖο γέροντος,
urn:cts:greekLit:tlg0012.tlg002.murray:24.388#ἐξ ἔργων μογέοντες, ἐπεὶ προμολοῦσα κάλεσσεν
urn:cts:greekLit:tlg0012.tlg002.murray:24.389#μήτηρ γρηῦς Σικελή, ἥ σφεας τρέφε καί ῥα γέροντα
urn:cts:greekLit:tlg0012.tlg002.murray:24.390#ἐνδυκέως κομέεσκεν,  ἐπεὶ κατὰ γῆρας ἔμαρψεν.
urn:cts:greekLit:tlg0012.tlg002.murray:24.391#οἱ δʼ ὡς οὖν Ὀδυσῆα ἴδον φράσσαντό τε θυμῷ,
urn:cts:greekLit:tlg0012.tlg002.murray:24.392#ἔσταν ἐνὶ μεγάροισι τεθηπότες· αὐτὰρ Ὀδυσσεὺς
urn:cts:greekLit:tlg0012.tlg002.murray:24.393#μειλιχίοις ἐπέεσσι καθαπτόμενος προσέειπεν·
urn:cts:greekLit:tlg0012.tlg002.murray:24.394#ὦ γέρον, ἵζʼ ἐπὶ δεῖπνον, ἀπεκλελάθεσθε δὲ θάμβευς·
urn:cts:greekLit:tlg0012.tlg002.murray:24.395#δηρὸν γὰρ σίτῳ ἐπιχειρήσειν μεμαῶτες
urn:cts:greekLit:tlg0012.tlg002.murray:24.396#μίμνομεν ἐν μεγάροις, ὑμέας ποτιδέγμενοι αἰεί.
urn:cts:greekLit:tlg0012.tlg002.murray:24.397#ὣς ἄρ ἔφη, Δολίος δʼ ἰθὺς κίε χεῖρε πετάσσας
urn:cts:greekLit:tlg0012.tlg002.murray:24.398#ἀμφοτέρας, Ὀδυσεῦς δὲ λαβὼν κύσε χεῖρʼ ἐπὶ καρπῷ,
urn:cts:greekLit:tlg0012.tlg002.murray:24.399#καί μιν φωνήσας ἔπεα πτερόεντα προσηύδα·
urn:cts:greekLit:tlg0012.tlg002.murray:24.400#ὦ φίλʼ,  ἐπεὶ νόστησας ἐελδομένοισι μάλʼ ἡμῖν
urn:cts:greekLit:tlg0012.tlg002.murray:24.401#οὐδʼ ἔτʼ ὀϊομένοισι, θεοὶ δέ σʼ ἀνήγαγον αὐτοί,
urn:cts:greekLit:tlg0012.tlg002.murray:24.402#οὖλέ τε καὶ μάλα χαῖρε, θεοὶ δέ τοι ὄλβια δοῖεν.
urn:cts:greekLit:tlg0012.tlg002.murray:24.403#καί μοι τοῦτʼ ἀγόρευσον ἐτήτυμον, ὄφρʼ ἐῢ εἰδῶ,
urn:cts:greekLit:tlg0012.tlg002.murray:24.404#ἢ ἤδη σάφα οἶδε περίφρων Πηνελόπεια
urn:cts:greekLit:tlg0012.tlg002.murray:24.405#νοστήσαντά σε δεῦρʼ,  ἦ ἄγγελον ὀτρύνωμεν.
urn:cts:greekLit:tlg0012.tlg002.murray:24.406#τὸν δʼ ἀπαμειβόμενος προσέφη πολύμητις Ὀδυσσεύς
urn:cts:greekLit:tlg0012.tlg002.murray:24.407#ὦ γέρον, ἤδη οἶδε· τί σε χρὴ ταῦτα πένεσθαι;
urn:cts:greekLit:tlg0012.tlg002.murray:24.408#ὣς φάθʼ, ὁ δʼ αὖτις ἄρʼ ἕζετʼ ἐϋξέστου ἐπὶ δίφρου.
urn:cts:greekLit:tlg0012.tlg002.murray:24.409#ὣς δʼ αὔτως παῖδες Δολίου κλυτὸν ἀμφʼ Ὀδυσῆα
urn:cts:greekLit:tlg0012.tlg002.murray:24.410#δεικανόωντʼ ἐπέεσσι καὶ ἐν χείρεσσι φύοντο,
urn:cts:greekLit:tlg0012.tlg002.murray:24.411#ἑξείης δʼ ἕζοντο παραὶ Δολίον, πατέρα σφόν.
urn:cts:greekLit:tlg0012.tlg002.murray:24.412#ὣς οἱ μὲν περὶ δεῖπνον ἐνὶ μεγάροισι πένοντο·
urn:cts:greekLit:tlg0012.tlg002.murray:24.413#Ὄσσα δʼ ἄρʼ ἄγγελος ὦκα κατὰ πτόλιν ᾤχετο πάντη,
urn:cts:greekLit:tlg0012.tlg002.murray:24.414#μνηστήρων στυγερὸν θάνατον καὶ κῆρʼ ἐνέπουσα.
urn:cts:greekLit:tlg0012.tlg002.murray:24.415#οἱ δʼ ἄρʼ ὁμῶς ἀΐοντες ἐφοίτων ἄλλοθεν ἄλλος
urn:cts:greekLit:tlg0012.tlg002.murray:24.416#μυχμῷ τε στοναχῇ τε δόμων προπάροιθʼ Ὀδυσῆος,
urn:cts:greekLit:tlg0012.tlg002.murray:24.417#ἐκ δὲ νέκυς οἴκων φόρεον καὶ θάπτον ἕκαστοι,
urn:cts:greekLit:tlg0012.tlg002.murray:24.418#τοὺς δʼ ἐξ ἀλλάων πολίων οἶκόνδε ἕκαστον
urn:cts:greekLit:tlg0012.tlg002.murray:24.419#πέμπον ἄγειν ἁλιεῦσι θοῇς ἐπὶ νηυσὶ τιθέντες·
urn:cts:greekLit:tlg0012.tlg002.murray:24.420#αὐτοὶ δʼ εἰς ἀγορὴν κίον ἀθρόοι,  ἀχνύμενοι κῆρ.
urn:cts:greekLit:tlg0012.tlg002.murray:24.421#αὐτὰρ ἐπεί ῥʼ ἤγερθεν ὁμηγερέες τʼ ἐγένοντο,
urn:cts:greekLit:tlg0012.tlg002.murray:24.422#τοῖσιν δʼ Εὐπείθης ἀνά θʼ ἵστατο καὶ μετέειπε·
urn:cts:greekLit:tlg0012.tlg002.murray:24.423#παιδὸς γάρ οἱ ἄλαστον ἐνὶ φρεσὶ πένθος ἔκειτο,
urn:cts:greekLit:tlg0012.tlg002.murray:24.424#Ἀντινόου, τὸν πρῶτον ἐνήρατο δῖος Ὀδυσσεύς·
urn:cts:greekLit:tlg0012.tlg002.murray:24.425#τοῦ ὅ γε δάκρυ χέων ἀγορήσατο καὶ μετέειπεν·
urn:cts:greekLit:tlg0012.tlg002.murray:24.426#ὦ φίλοι, ἦ μέγα ἔργον ἀνὴρ ὅδʼ ἐμήσατʼ Ἀχαιούς·
urn:cts:greekLit:tlg0012.tlg002.murray:24.427#τοὺς μὲν σὺν νήεσσιν ἄγων πολέας τε καὶ ἐσθλοὺς
urn:cts:greekLit:tlg0012.tlg002.murray:24.428#ὤλεσε μὲν νῆας γλαφυράς, ἀπὸ δʼ ὤλεσε λαούς·
urn:cts:greekLit:tlg0012.tlg002.murray:24.429#τοὺς δʼ ἐλθὼν ἔκτεινε Κεφαλλήνων ὄχʼ ἀρίστους,
urn:cts:greekLit:tlg0012.tlg002.murray:24.430#ἀλλʼ ἄγετε,  πρὶν τοῦτον ἢ ἐς Πύλον ὦκα ἱκέσθαι
urn:cts:greekLit:tlg0012.tlg002.murray:24.431#ἢ καὶ ἐς Ἤλιδα δῖαν, ὅθι κρατέουσιν Ἐπειοί,
urn:cts:greekLit:tlg0012.tlg002.murray:24.432#ἴομεν· ἦ καὶ ἔπειτα κατηφέες ἐσσόμεθʼ αἰεί·
urn:cts:greekLit:tlg0012.tlg002.murray:24.433#λώβη γὰρ τάδε γʼ ἐστὶ καὶ ἐσσομένοισι πυθέσθαι,
urn:cts:greekLit:tlg0012.tlg002.murray:24.434#εἰ δὴ μὴ παίδων τε κασιγνήτων τε φονῆας
urn:cts:greekLit:tlg0012.tlg002.murray:24.435#τισόμεθʼ.  οὐκ ἂν ἐμοί γε μετὰ φρεσὶν ἡδὺ γένοιτο
urn:cts:greekLit:tlg0012.tlg002.murray:24.436#ζωέμεν, ἀλλὰ τάχιστα θανὼν φθιμένοισι μετείην.
urn:cts:greekLit:tlg0012.tlg002.murray:24.437#ἀλλʼ ἴομεν, μὴ φθέωσι περαιωθέντες ἐκεῖνοι.
urn:cts:greekLit:tlg0012.tlg002.murray:24.438#ὣς φάτο δάκρυ χέων, οἶκτος δʼ ἕλε πάντας Ἀχαιούς.
urn:cts:greekLit:tlg0012.tlg002.murray:24.439#ἀγχίμολον δέ σφʼ ἦλθε Μέδων καὶ θεῖος ἀοιδὸς
urn:cts:greekLit:tlg0012.tlg002.murray:24.440#ἐκ μεγάρων Ὀδυσῆος,  ἐπεί σφεας ὕπνος ἀνῆκεν,
urn:cts:greekLit:tlg0012.tlg002.murray:24.441#ἔσταν δʼ ἐν μέσσοισι· τάφος δʼ ἕλεν ἄνδρα ἕκαστον.
urn:cts:greekLit:tlg0012.tlg002.murray:24.442#τοῖσι δὲ καὶ μετέειπε Μέδων πεπνυμένα εἰδώς·
urn:cts:greekLit:tlg0012.tlg002.murray:24.443#κέκλυτε δὴ νῦν μευ, Ἰθακήσιοι· οὐ γὰρ Ὀδυσσεὺς
urn:cts:greekLit:tlg0012.tlg002.murray:24.444#ἀθανάτων ἀέκητι θεῶν τάδʼ ἐμήσατο ἔργα·
urn:cts:greekLit:tlg0012.tlg002.murray:24.445#αὐτὸς ἐγὼν εἶδον θεὸν ἄμβροτον,  ὅς ῥʼ Ὀδυσῆϊ
urn:cts:greekLit:tlg0012.tlg002.murray:24.446#ἐγγύθεν ἑστήκει καὶ Μέντορι πάντα ἐῴκει.
urn:cts:greekLit:tlg0012.tlg002.murray:24.447#ἀθάνατος δὲ θεὸς τοτὲ μὲν προπάροιθʼ Ὀδυσῆος
urn:cts:greekLit:tlg0012.tlg002.murray:24.448#φαίνετο θαρσύνων, τοτὲ δὲ μνηστῆρας ὀρίνων
urn:cts:greekLit:tlg0012.tlg002.murray:24.449#θῦνε κατὰ μέγαρον· τοὶ δʼ ἀγχιστῖνοι ἔπιπτον.
urn:cts:greekLit:tlg0012.tlg002.murray:24.450#ὣς φάτο, τοὺς δʼ ἄρα πάντας ὑπὸ χλωρὸν δέος ᾕρει.
urn:cts:greekLit:tlg0012.tlg002.murray:24.451#τοῖσι δὲ καὶ μετέειπε γέρων ἥρως Ἁλιθέρσης
urn:cts:greekLit:tlg0012.tlg002.murray:24.452#Μαστορίδης· ὁ γὰρ οἶος ὅρα πρόσσω καὶ ὀπίσσω·
urn:cts:greekLit:tlg0012.tlg002.murray:24.453#ὅ σφιν ἐϋφρονέων ἀγορήσατο καὶ μετέειπε·
urn:cts:greekLit:tlg0012.tlg002.murray:24.454#κέκλυτε δὴ νῦν μευ, Ἰθακήσιοι, ὅττι κεν εἴπω·
urn:cts:greekLit:tlg0012.tlg002.murray:24.455#ὑμετέρῃ κακότητι,  φίλοι, τάδε ἔργα γένοντο·
urn:cts:greekLit:tlg0012.tlg002.murray:24.456#οὐ γὰρ ἐμοὶ πείθεσθʼ, οὐ Μέντορι ποιμένι λαῶν,
urn:cts:greekLit:tlg0012.tlg002.murray:24.457#ὑμετέρους παῖδας καταπαυέμεν ἀφροσυνάων,
urn:cts:greekLit:tlg0012.tlg002.murray:24.458#οἳ μέγα ἔργον ἔρεξαν ἀτασθαλίῃσι κακῇσι,
urn:cts:greekLit:tlg0012.tlg002.murray:24.459#κτήματα κείροντες καὶ ἀτιμάζοντες ἄκοιτιν
urn:cts:greekLit:tlg0012.tlg002.murray:24.460#ἀνδρὸς ἀριστῆος· τὸν δʼ οὐκέτι φάντο νέεσθαι.
urn:cts:greekLit:tlg0012.tlg002.murray:24.461#καὶ νῦν ὧδε γένοιτο. πίθεσθέ μοι ὡς ἀγορεύω·
urn:cts:greekLit:tlg0012.tlg002.murray:24.462#μὴ ἴομεν, μή πού τις ἐπίσπαστον κακὸν εὕρῃ.
urn:cts:greekLit:tlg0012.tlg002.murray:24.463#ὣς ἔφαθʼ, οἱ δʼ ἄρʼ ἀνήϊξαν μεγάλῳ ἀλαλητῷ
urn:cts:greekLit:tlg0012.tlg002.murray:24.464#ἡμίσεων πλείους· τοὶ δʼ ἀθρόοι αὐτόθι μίμνον·
urn:cts:greekLit:tlg0012.tlg002.murray:24.465#οὐ γὰρ σφιν ἅδε μῦθος ἐνὶ φρεσίν,  ἀλλʼ Εὐπείθει
urn:cts:greekLit:tlg0012.tlg002.murray:24.466#πείθοντʼ· αἶψα δʼ ἔπειτʼ ἐπὶ τεύχεα ἐσσεύοντο.
urn:cts:greekLit:tlg0012.tlg002.murray:24.467#αὐτὰρ ἐπεί ῥʼ ἕσσαντο περὶ χροῒ νώροπα χαλκόν,
urn:cts:greekLit:tlg0012.tlg002.murray:24.468#ἀθρόοι ἠγερέθοντο πρὸ ἄστεος εὐρυχόροιο.
urn:cts:greekLit:tlg0012.tlg002.murray:24.469#τοῖσιν δʼ Εὐπείθης ἡγήσατο νηπιέῃσι·
urn:cts:greekLit:tlg0012.tlg002.murray:24.470#φῆ δʼ ὅ γε τίσεσθαι παιδὸς φόνον,  οὐδʼ ἄρʼ ἔμελλεν
urn:cts:greekLit:tlg0012.tlg002.murray:24.471#ἂψ ἀπονοστήσειν, ἀλλʼ αὐτοῦ πότμον ἐφέψειν.
urn:cts:greekLit:tlg0012.tlg002.murray:24.472#αὐτὰρ Ἀθηναίη Ζῆνα Κρονίωνα προσηύδα·
urn:cts:greekLit:tlg0012.tlg002.murray:24.473#ὦ πάτερ ἡμέτερε, Κρονίδη, ὕπατε κρειόντων,
urn:cts:greekLit:tlg0012.tlg002.murray:24.474#εἰπέ μοι εἰρομένῃ, τί νύ τοι νόος ἔνδοθι κεύθει;
urn:cts:greekLit:tlg0012.tlg002.murray:24.475#ἢ προτέρω πόλεμόν τε κακὸν καὶ φύλοπιν αἰνὴν
urn:cts:greekLit:tlg0012.tlg002.murray:24.476#τεύξεις, ἦ φιλότητα μετʼ ἀμφοτέροισι τίθησθα;
urn:cts:greekLit:tlg0012.tlg002.murray:24.477#τὴν δʼ ἀπαμειβόμενος προσέφη νεφεληγερέτα Ζεύς·
urn:cts:greekLit:tlg0012.tlg002.murray:24.478#τέκνον ἐμόν, τί με ταῦτα διείρεαι ἠδὲ μεταλλᾷς;
urn:cts:greekLit:tlg0012.tlg002.murray:24.479#οὐ γὰρ δὴ τοῦτον μὲν ἐβούλευσας νόον αὐτή,
urn:cts:greekLit:tlg0012.tlg002.murray:24.480#ὡς ἦ τοι κείνους Ὀδυσεὺς ἀποτίσεται ἐλθών;
urn:cts:greekLit:tlg0012.tlg002.murray:24.481#ἔρξον ὅπως ἐθέλεις· ἐρέω τέ τοι ὡς ἐπέοικεν.
urn:cts:greekLit:tlg0012.tlg002.murray:24.482#ἐπεὶ δὴ μνηστῆρας ἐτίσατο δῖος Ὀδυσσεύς,
urn:cts:greekLit:tlg0012.tlg002.murray:24.483#ὅρκια πιστὰ ταμόντες ὁ μὲν βασιλευέτω αἰεί,
urn:cts:greekLit:tlg0012.tlg002.murray:24.484#ἡμεῖς δʼ αὖ παίδων τε κασιγνήτων τε φόνοιο
urn:cts:greekLit:tlg0012.tlg002.murray:24.485#ἔκλησιν θέωμεν· τοὶ δʼ ἀλλήλους φιλεόντων
urn:cts:greekLit:tlg0012.tlg002.murray:24.486#ὡς τὸ πάρος, πλοῦτος δὲ καὶ εἰρήνη ἅλις ἔστω.
urn:cts:greekLit:tlg0012.tlg002.murray:24.487#ὣς εἰπὼν ὤτρυνε πάρος μεμαυῖαν Ἀθήνην,
urn:cts:greekLit:tlg0012.tlg002.murray:24.488#βῆ δὲ κατʼ Οὐλύμποιο καρήνων ἀΐξασα.
urn:cts:greekLit:tlg0012.tlg002.murray:24.489#οἱ δʼ ἐπεὶ οὖν σίτοιο μελίφρονος ἐξ ἔρον ἕντο,
urn:cts:greekLit:tlg0012.tlg002.murray:24.490#τοῖς δʼ ἄρα μύθων ἦρχε πολύτλας δῖος Ὀδυσσεύς·
urn:cts:greekLit:tlg0012.tlg002.murray:24.491#ἐξελθών τις ἴδοι μὴ δὴ σχεδὸν ὦσι κιόντες.
urn:cts:greekLit:tlg0012.tlg002.murray:24.492#ὣς ἔφατʼ· ἐκ δʼ υἱὸς Δολίου κίεν, ὡς ἐκέλευεν·
urn:cts:greekLit:tlg0012.tlg002.murray:24.493#στῆ δʼ ἄρʼ ἐπʼ οὐδὸν ἰών, τοὺς δὲ σχεδὸν ἔσιδε πάντας·
urn:cts:greekLit:tlg0012.tlg002.murray:24.494#αἶψα δʼ Ὀδυσσῆα ἔπεα πτερόεντα προσηύδα·
urn:cts:greekLit:tlg0012.tlg002.murray:24.495#οἵδε δὴ ἐγγὺς ἔασʼ· ἀλλʼ ὁπλιζώμεθα θᾶσσον.
urn:cts:greekLit:tlg0012.tlg002.murray:24.496#ὣς ἔφαθʼ, οἱ δʼ ὤρνυντο καὶ ἐν τεύχεσσι δύοντο,
urn:cts:greekLit:tlg0012.tlg002.murray:24.497#τέσσαρες ἀμφʼ Ὀδυσῆʼ, ἓξ δʼ υἱεῖς οἱ Δολίοιο·
urn:cts:greekLit:tlg0012.tlg002.murray:24.498#ἐν δʼ ἄρα Λαέρτης Δολίος τʼ ἐς τεύχεʼ ἔδυνον,
urn:cts:greekLit:tlg0012.tlg002.murray:24.499#καὶ πολιοί περ ἐόντες, ἀναγκαῖοι πολεμισταί.
urn:cts:greekLit:tlg0012.tlg002.murray:24.500#αὐτὰρ ἐπεί ῥʼ ἕσσαντο περὶ χροῒ νώροπα χαλκόν,
urn:cts:greekLit:tlg0012.tlg002.murray:24.501#ὤϊξάν ῥα θύρας, ἐκ δʼ ἤϊον, ἄρχε δʼ Ὀδυσσεύς.
urn:cts:greekLit:tlg0012.tlg002.murray:24.502#τοῖσι δʼ ἐπʼ ἀγχίμολον θυγάτηρ Διὸς ἦλθεν Ἀθήνη
urn:cts:greekLit:tlg0012.tlg002.murray:24.503#Μέντορι εἰδομένη ἠμὲν δέμας ἠδὲ καὶ αὐδήν.
urn:cts:greekLit:tlg0012.tlg002.murray:24.504#τὴν μὲν ἰδὼν γήθησε πολύτλας δῖος Ὀδυσσεύς·
urn:cts:greekLit:tlg0012.tlg002.murray:24.505#αἶψα δὲ Τηλέμαχον προσεφώνεεν ὃν φίλον υἱόν·
urn:cts:greekLit:tlg0012.tlg002.murray:24.506#Τηλέμαχʼ, ἤδη μὲν τόδε γʼ εἴσεαι αὐτὸς ἐπελθών,
urn:cts:greekLit:tlg0012.tlg002.murray:24.507#ἀνδρῶν μαρναμένων ἵνα τε κρίνονται ἄριστοι,
urn:cts:greekLit:tlg0012.tlg002.murray:24.508#μή τι καταισχύνειν πατέρων γένος, οἳ τὸ πάρος περ
urn:cts:greekLit:tlg0012.tlg002.murray:24.509#ἀλκῇ τʼ ἠνορέῃ τε κεκάσμεθα πᾶσαν ἐπʼ αἶαν.
urn:cts:greekLit:tlg0012.tlg002.murray:24.510#τὸν δʼ αὖ Τηλέμαχος πεπνυμένος ἀντίον ηὔδα·
urn:cts:greekLit:tlg0012.tlg002.murray:24.511#ὄψεαι, αἴ κʼ ἐθέλῃσθα, πάτερ φίλε, τῷδʼ ἐπὶ θυμῷ
urn:cts:greekLit:tlg0012.tlg002.murray:24.512#οὔ τι καταισχύνοντα τεὸν γένος, ὡς ἀγορεύεις.
urn:cts:greekLit:tlg0012.tlg002.murray:24.513#ὣς φάτο, Λαέρτης δʼ ἐχάρη καὶ μῦθον ἔειπε·
urn:cts:greekLit:tlg0012.tlg002.murray:24.514#τίς νύ μοι ἡμέρη ἥδε, θεοὶ φίλοι; ἦ μάλα χαίρω·
urn:cts:greekLit:tlg0012.tlg002.murray:24.515#υἱός θʼ υἱωνός τʼ ἀρετῆς πέρι δῆριν ἔχουσιν.
urn:cts:greekLit:tlg0012.tlg002.murray:24.516#τὸν δὲ παρισταμένη προσέφη γλαυκῶπις Ἀθήνη·
urn:cts:greekLit:tlg0012.tlg002.murray:24.517#ὦ Ἀρκεισιάδη, πάντων πολὺ φίλταθʼ ἑταίρων,
urn:cts:greekLit:tlg0012.tlg002.murray:24.518#εὐξάμενος κούρῃ γλαυκώπιδι καὶ Διὶ πατρί,
urn:cts:greekLit:tlg0012.tlg002.murray:24.519#αἶψα μαλʼ ἀμπεπαλὼν προΐει δολιχόσκιον ἔγχος.
urn:cts:greekLit:tlg0012.tlg002.murray:24.520#ὣς φάτο, καί ῥʼ ἔμπνευσε μένος μέγα Παλλὰς Ἀθήνη
urn:cts:greekLit:tlg0012.tlg002.murray:24.521#εὐξάμενος δʼ ἄρʼ ἔπειτα Διὸς κούρῃ μεγάλοιο,
urn:cts:greekLit:tlg0012.tlg002.murray:24.522#αἶψα μάλʼ ἀμπεπαλὼν προΐει δολιχόσκιον ἔγχος,
urn:cts:greekLit:tlg0012.tlg002.murray:24.523#καὶ βάλεν Εὐπείθεα κόρυθος διὰ χαλκοπαρῄου.
urn:cts:greekLit:tlg0012.tlg002.murray:24.524#ἡ δʼ οὐκ ἔγχος ἔρυτο, διαπρὸ δὲ εἴσατο χαλκός,
urn:cts:greekLit:tlg0012.tlg002.murray:24.525#δούπησεν δὲ πεσών,  ἀράβησε δὲ τεύχεʼ ἐπʼ αὐτῷ.
urn:cts:greekLit:tlg0012.tlg002.murray:24.526#ἐν δʼ ἔπεσον προμάχοις Ὀδυσεὺς καὶ φαίδιμος υἱός,
urn:cts:greekLit:tlg0012.tlg002.murray:24.527#τύπτον δὲ ξίφεσίν τε καὶ ἔγχεσιν ἀμφιγύοισι.
urn:cts:greekLit:tlg0012.tlg002.murray:24.528#καί νύ κε δὴ πάντας ὄλεσαν καὶ ἔθηκαν ἀνόστους,
urn:cts:greekLit:tlg0012.tlg002.murray:24.529#εἰ μὴ Ἀθηναίη, κούρη Διὸς αἰγιόχοιο,
urn:cts:greekLit:tlg0012.tlg002.murray:24.530#ἤϋσεν φωνῇ,  κατὰ ἔσχεθε λαὸν ἅπαντα.
urn:cts:greekLit:tlg0012.tlg002.murray:24.531#ἴσχεσθε πτολέμου, Ἰθακήσιοι, ἀργαλέοιο,
urn:cts:greekLit:tlg0012.tlg002.murray:24.532#ὥς κεν ἀναιμωτί γε διακρινθῆτε τάχιστα.
urn:cts:greekLit:tlg0012.tlg002.murray:24.533#ὣς φάτʼ Ἀθηναίη, τοὺς δὲ χλωρὸν δέος εἷλεν·
urn:cts:greekLit:tlg0012.tlg002.murray:24.534#τῶν δʼ ἄρα δεισάντων ἐκ χειρῶν ἔπτατο τεύχεα,
urn:cts:greekLit:tlg0012.tlg002.murray:24.535#πάντα δʼ ἐπὶ χθονὶ πῖπτε,  θεᾶς ὄπα φωνησάσης·
urn:cts:greekLit:tlg0012.tlg002.murray:24.536#πρὸς δὲ πόλιν τρωπῶντο λιλαιόμενοι βιότοιο.
urn:cts:greekLit:tlg0012.tlg002.murray:24.537#σμερδαλέον δʼ ἐβόησε πολύτλας δῖος Ὀδυσσεύς,
urn:cts:greekLit:tlg0012.tlg002.murray:24.538#οἴμησεν δὲ ἀλεὶς ὥς τʼ αἰετὸς ὑψιπετήεις.
urn:cts:greekLit:tlg0012.tlg002.murray:24.539#καὶ τότε δὴ Κρονίδης ἀφίει ψολόεντα κεραυνόν,
urn:cts:greekLit:tlg0012.tlg002.murray:24.540#κὰδ δʼ ἔπεσε πρόσθε γλαυκώπιδος ὀβριμοπάτρης.
urn:cts:greekLit:tlg0012.tlg002.murray:24.541#δὴ τότʼ Ὀδυσσῆα προσέφη γλαυκῶπις Ἀθήνη·
urn:cts:greekLit:tlg0012.tlg002.murray:24.542#διογενὲς Λαερτιάδη, πολυμήχανʼ Ὀδυσσεῦ,
urn:cts:greekLit:tlg0012.tlg002.murray:24.543#ἴσχεο, παῦε δὲ νεῖκος ὁμοιΐου πολέμοιο,
urn:cts:greekLit:tlg0012.tlg002.murray:24.544#μή πως τοι Κρονίδης κεχολώσεται εὐρύοπα Ζεύς.
urn:cts:greekLit:tlg0012.tlg002.murray:24.545#ὣς φάτʼ Ἀθηναίη,  ὁ δʼ ἐπείθετο, χαῖρε δὲ θυμῷ.
urn:cts:greekLit:tlg0012.tlg002.murray:24.546#ὅρκια δʼ αὖ κατόπισθε μετʼ ἀμφοτέροισιν ἔθηκεν
urn:cts:greekLit:tlg0012.tlg002.murray:24.547#Παλλὰς Ἀθηναίη, κούρη Διὸς αἰγιόχοιο,
urn:cts:greekLit:tlg0012.tlg002.murray:24.548#Μέντορι εἰδομένη ἠμὲν δέμας ἠδὲ καὶ αὐδήν.